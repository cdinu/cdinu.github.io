[
  {
    "objectID": "posts-ro/2027-predictii-false/index.html",
    "href": "posts-ro/2027-predictii-false/index.html",
    "title": "De la Bitcoin la AI: 9 Predicții ale mele care au îmbătrânit prost (și câteva care nu)",
    "section": "",
    "text": "Am greșit înainte. De multe ori, de fapt. Unul dintre avantajele de a avea mult „trecut” pe care poți să-l privești în urmă este că pot să îmi revăd predicțiile îndrăznețe și să văd cum au rezistat ele în timp. Unele au fost „profetice”, altele pur și simplu ridicole. Majoritatea s-au așezat undeva între o intuiție bună și o eroare jenată.\nFac acum o altă predicție. Mare, și în acord cu șefii companiilor din Silicon Valley: cred că suntem pe punctul de a intra într-o nouă eră în modul în care construim și experimentăm software-ul. Nu doar aplicații sau unelte mai rapide, ci o schimbare în ceea ce este software-ul și în modul în care interacționăm cu el. Butoanele pe care le apăsăm, codul pe care îl scriem, modul în care calculatoarele ne răspund.\nDar înainte să mă credeți pe cuvânt, lasați-mă însă să vă povestesc despre acele momentele în care am greșit minunat, complet."
  },
  {
    "objectID": "posts-ro/2027-predictii-false/index.html#cele-greșite",
    "href": "posts-ro/2027-predictii-false/index.html#cele-greșite",
    "title": "De la Bitcoin la AI: 9 Predicții ale mele care au îmbătrânit prost (și câteva care nu)",
    "section": "Cele greșite",
    "text": "Cele greșite\n\nBitcoin\nLa începutul anilor 2010, am citit că cineva a cumpărat o pizza cu niște numere. „Bitcoin” îi spuneau. Citisem despre el, ceea ce m-a făcut să mă amuze și mai tare „absurditatea” întregii idei. Un bitcoin valora atunci 0,0041 dolari. Credeam că este cu 0,0041 dolari prea mult. Acum valorează de 30 de milioane de ori mai mult. Oh, ce pizza scumpă a fost.\nSunt încă de părere că Bitcoin și blockchain-ul reprezintă un model matematic minunat, o criptografie elegantă îmbinată perfect în teorie economică și socială. Dar cred și că ar putea fi una dintre cele mai mari escrocherii create vreodată de omenire, ca să nu mai vorbim de daunele certe pe care le are asupra mediului.\nBitcoin promis democrație și libertate, dar a livrat nu numai mai multă inegalitate, dar a creat canale de plată pentru activități de crimă organizată. Eram convins că va dispărea în câteva luni, consumat de propriile contradicții. Prețul Bitcoin de azi arată că am greșit spectaculos 1.\n\n\nCărțile electronice\nAm declarat cu voce tare că volumele tipărite vor deveni artefacte de vândut în anticariate și buticuri elegante. Cine are nevoie de copaci morți când există text rearanjabil, redimensionabil, livrat instant și toate cărțile în buzunar?\nPentru mine, predicția asta s-a împlinit minunat. Aproape tot ceea ce citesc este de pe un ecran: literatură și texte lungi pe ecrane e-ink clare, articole web pe orice dispozitiv îmi este la îndemână. Biblioteca din sufragerie adună praf, în timp ce cea digitală crește.\nDar restul lumii? A continuat să cumpere cărți tipărite. Librăriile independente au înflorit, iar lanțurile mari la fel. Oamenii au descoperit că mirosul paginilor noi și greutatea unui hardcover încă au o magie pe care pixelii nu o pot înlocui pentru ei.\nAm avut dreptate despre viitorul meu, dar am greșit serios despre viitorul tuturor celorlalți. Și sunt fericit că a fost așa.\n\n\nSpotify pentru cărți (abonament nelimitat la ebook-uri)\nMi-am imaginat un serviciu ca Spotify, dar pentru cărți. Lectură nelimitată pentru o taxă lunară. Autorii plătiți per pagină citită. Modelul perfect.\nAmazon a lansat Kindle Unlimited2, dar e ca Spotify fără marile hituri. L-am încercat de două ori, nu n-a reușit să arate că are valoare. Dacă Spotify se luptă să plătească corect muzicienii, măcar muzicienii au concerte și produse de vânzare. Scriitorii au doar… cuvintele lor.\nDe aceea pirateria de cărți rănește mai tare decât cea de muzică. Ambele sunt rele, dar când furi un cântec, artistul poate recupera o parte din pierderi prin concerte. Când furi o carte, îi iei scriitorului singura sursă semnificativă de venit.\nPredicția mea a eșuat pentru nu ar fi funcționat economic. Ori ar fi fost incorectă pentru autori, ori, dacă ar fi fost corect, ar fi fost prea scump. Sunt fericit că această „predicție” a eșuat.\n\n\nAplicații pentru copii și manuale digitale\nAm petrecut aproape un deceniu programând aplicații educaționale pentru copii și creând manuale digitale. Potențialul părea nelimitat: experiențe de învățare interactive, adaptate fiecărui elev.\nAplicațiile bune pentru copii pe iPad au valoare educațională, dar prețul pe care îl plătim (adică timpul petrecut în fața ecranului pentru minți în formare) este prea mare. Sunt mai puțin nocive decât desenele animate de duzină, dar ștacheta e deja prea joasă.\nManualele digitale, când sunt făcute bine, au multe avantaje. La Read Forward3, am creat manuale cu un mic asistent primitiv inclus. Îi spuneam „pisica” sau „avatarul” și îi ajuta pe copii să învețe, oferindu-le sfaturi și ajutându-i să se concentreze. Era ca un mini-agent prea rudimentar, pentru că tehnologia de a-l face util nu exista.\nAș reveni la manuale digitale peste câțiva ani, în era AI. Ar putea fi generate complet dinamic, personalizate pentru stilul și ritmul fiecărui elev.\nPredicția mea a eșuat atunci, și pe bună dreptate. Tehnologia nu era gata, iar profesorii sunt prea ocupați ca să o pună în practică.\n\n\nFicțiune interactivă: Povestea care nu a fost\nLa începutul anilor 2000 îmi imaginam cititorii nu ca martori pasivi, ci ca co-autori ai unor povești vii. Cărți care se scriu singure pe măsură ce le citești. Personaje care se schimbă după alegerile tale. Răsturnări de situație generate de comenzile tale. Eram fermecat de ficțiunea interactivă și convins că va revoluționa spusul poveștilor.\nDar am ratat ceva esențial: autorii petrec o viață construind arcuri narative care arată cum evoluează personajele, conducând spre puncte culminante care oferă emoție și transmit teme importante.\nNu poți face asta cu narațiuni ramificate. Fiecare alegere strâmbă și crapă arcul, iar cu cât povestea devine mai interactivă, cu atât pierde din impact.\nPoate că ideea ar merita revizitată în epoca AI generativ. După ce „înghit” (hai să fim sinceri — fură) toată literatura umană, aceste mașini ar putea crea povești convingătoare plecând din orice punct le pui."
  },
  {
    "objectID": "posts-ro/2027-predictii-false/index.html#predicții-care-chiar-s-au-împlinit",
    "href": "posts-ro/2027-predictii-false/index.html#predicții-care-chiar-s-au-împlinit",
    "title": "De la Bitcoin la AI: 9 Predicții ale mele care au îmbătrânit prost (și câteva care nu)",
    "section": "Predicții care chiar s-au împlinit",
    "text": "Predicții care chiar s-au împlinit\nNu toate globurile mele de cristal a fost defocalizate. Câteva dintre intuiții au fost corecte. Mai ales cele despre tehnologie, nu despre ce vor face oamenii.\n\nLinux4\nPărinții mei au făcut sacrificii uriașe ca să îmi cumpere primul PC 486, în 1996. Cu câteva săptămâni înainte să ajungă, am comandat o revistă de calculatoare (o ediție specială a CHIP, pentru cei care țin minte) care venea cu două CD-uri – Slackware Linux5 2.2 și 3.0. Revista era în germană, limbă pe care nu înțeleg, dar avea poze cu interfața și câteva comenzi. Sistemul acela de operare și principiile lui m-au pus sub o vrajă sub care am rămas până astăzi, fără nicio dorință de a scăpa.\nAm șters partiția cu DOS și Windows 3.1 și am instalat Linux pe loc.\nDin motive practice, am reinstalat ulterior Windows, dar de atunci fiecare computer pe care l-am avut a avut și Linux. Toate serverele mele rulează Linux. Sistemul acela ciudat, cu mascota un pinguin, a cucerit lumea treptat, alimentând totul, de la telefoanele Android la infrastructura care susține viața noastră digitală.\n\n\nWeb-ul\nAceastă predicție pare acum evidentă. Era 1997 și am citit despre un program numit „Netscape”. Am găsit kitul de instalare pe un CD, am strâns bani pentru un modem de 14,4 kbps (nu îmi permiteam altul mai rapid) și m-am conectat la un furnizor local de internet prin dial-up ISP[^7].\nÎncărcarea primei pagini web a fost pură magie. Am chemat-o pe mama să vadă minunea: ,Uite, a durat doar un minut să aflu ultimele știri!” Am fost cu toții uimiți.\nO lună mai târziu, după ce am terminat Bacalaureatul, am creat prima mea pagină web pentru acel furnizor de servicii internet. Nu era grozavă, dar mi-a adus câteva ore gratuite de dial-up.\nWeb-ul nu doar că a schimbat lumea, ci a devenit lumea. Astăzi trăim de-facto în el.\n\n\nPHP și React\nAm rămas cu gura căscată când mi-am dat seama ce pot face PHP: să creez de pagini web din mers, conținut dinamic care răspunde la acțiunile utilizatorului! Azi pare banal, dar atunci era o altă vrajă.\nPHP este un limbaj de programare care rulează pe servere web și generează pagini internet în timp real, în funcție de cereri sau de date dintr-o bază de date. Înainte de PHP, paginile web erau documente statice. După PHP, au devenit aplicații vii.\nZece ani mai târziu, web-ul se pregătea de o altă transformare. Mai multe tehnologii concurau pentru supremație. Când am descoperit React – o bibliotecă de programare JavaScript pentru interfețe – am înțeles că urma să putem face mult mai mult și mult mai repede.\nReact le-a permis dezvoltatorilor să creeze aplicații complexe și interactive care se simțeau ca software-ul instalat, ca aplicațiile, dar rulau în browser. A schimbat modul în care construim experiențe digitale.\nNu am mai folosit PHP de ani buni, există opțiuni superioare. Toate aceste opțiuni însă vor fi afectate de AI generativ optimizat, capabil să creeze interfața de la zero în timp real, fără prea multă nevoie de programare tradițională.\n\n\nDocker: Calculatoare în interiorul calculatoarelor\nCa piesa de teatru din piesa de teatru Hamlet, calculatoarele pot rula în interiorul lor alte calculatoare. Mașinile virtuale au început această revoluție. Cred că VMware a fost pionierul ideii de a rula mai multe sisteme de operare pe aceeași mașină fizică.\nMașinile virtuale (VM) sunt calculatoare complete care rulează în alt calculator, fiecare cu propriul sistem de operare, aplicații și resurse. „Host OS”-ul este sistemul principal, care rulează direct pe hardware – fie un server dintr-un datacenter, fie un laptop de pe birou.\nDeși VM-urile au fost extrem de utile, cineva și-a dat seama că multe părți ale „host OS”-ului pot fi reutilizate, în loc să fie duplicate. Așa a apărut Docker, ca o alternativă mai ușoară și mai rapidă – împachetând aplicațiile doar cu componentele de care au nevoie, folosind în comun sistemul de operare de bază.\nAceastă inovație a schimbat felul în care construim și distribuim software, făcând aplicațiile mai portabile și mai eficiente."
  },
  {
    "objectID": "posts-ro/2027-predictii-false/index.html#cele-mici-și-zonele-gri",
    "href": "posts-ro/2027-predictii-false/index.html#cele-mici-și-zonele-gri",
    "title": "De la Bitcoin la AI: 9 Predicții ale mele care au îmbătrânit prost (și câteva care nu)",
    "section": "Cele mici și zonele gri",
    "text": "Cele mici și zonele gri\nUnele predicții au aterizat undeva între succes și eșec:\nAm crezut că Mercurial6 este superior lui Git7 pentru controlul versiunilor. Poate era mai elegant, dar nu fusese creat de Linus Torvalds. Git a câștigat prin efect de rețea și sincronizare perfectă.\nAm crezut că WebAssembly – tehnologia care permite rularea aplicațiilor performante direct în browser – va revoluționa dezvoltarea web. A găsit câteva nișe, dar nu a devenit dominant. Poate a fost prea puțin, pentru că nu poate face foarte mult, și prea târziu, pentru că a venit după ce comunitatea optimizase deja totul.\nEram convins că Wikipedia nu poate exista. Nu credeam că poți cere oamenilor să scrie voluntar și să obții calitate și fiabilitate. Sunt bucuros că m-am înșelat despre natura umană și cunoașterea colaborativă.\nAm crezut că emailul va muri, înlocuit de instrumente moderne de comunicare. În schimb, cu bune și cu (multe rele) a evoluat și a rămas coloana vertebrală a identității digitale și a comunicării online."
  },
  {
    "objectID": "posts-ro/2027-predictii-false/index.html#ce-am-învățat-despre-globurile-de-cristal",
    "href": "posts-ro/2027-predictii-false/index.html#ce-am-învățat-despre-globurile-de-cristal",
    "title": "De la Bitcoin la AI: 9 Predicții ale mele care au îmbătrânit prost (și câteva care nu)",
    "section": "Ce am învățat despre globurile de cristal",
    "text": "Ce am învățat despre globurile de cristal\nSă prezici viitorul pare o inițiativă cu succes aleatoriu – și este, parțial. Tehnologia nu evoluează în neant; este modelată de psihologie, economie, cultură și pură întâmplare. În bine sau în rău.\nPer ansamblu istoria spune că mă pricep mai bine să evaluez tehnologia decât comportamentul uman.\nAșa că atunci când spun că Model Context Protocol8 este bun, probabil chiar este. Când spun că AI-ul generativ va schimba felul în care experimentăm software-ul, luați-o cu scepticism. Am mai greșit și o voi mai face.\nDar sunt dispus să îmi pariez cariera pe asta. Pentru că uneori viitorul ne ia prin surprindere și pentru că simt că este direcția corectă."
  },
  {
    "objectID": "posts-ro/2027-predictii-false/index.html#footnotes",
    "href": "posts-ro/2027-predictii-false/index.html#footnotes",
    "title": "De la Bitcoin la AI: 9 Predicții ale mele care au îmbătrânit prost (și câteva care nu)",
    "section": "Footnotes",
    "text": "Footnotes\n\n\n“Bitcoin Pizza” se referă la prima tranzacție comercială cunoscută folosind Bitcoin, în care 10.000 BTC au fost schimbați pentru două pizza în 2010. Citește mai mult.↩︎\nKindle Unlimited este un serviciu de abonament oferit de Amazon care oferă acces nelimitat la o selecție de eBook-uri pentru o taxă lunară.↩︎\nRead Forward a fost un proiect și o companie din București, România, axată pe crearea de manuale digitale inovatoare cu funcții interactive, inclusiv asistenți AI primitivi.↩︎\nLinux este un nucleu de sistem de operare open-source care alimentează o gamă largă de dispozitive, de la servere la smartphone-uri.↩︎\nSlackware este una dintre cele mai vechi distribuții Linux, cunoscută pentru simplitatea sa și respectarea principiilor Unix.↩︎\nMercurial este un sistem de control al versiunilor distribuit, cunoscut pentru simplitatea și performanța sa, adesea comparat cu Git.↩︎\nGit este un sistem de control al versiunilor distribuit, creat de Linus Torvalds, utilizat pe scară largă pentru urmărirea modificărilor în codul sursă în timpul dezvoltării software-ului.↩︎\nModel Context Protocol este un protocol pentru conectarea modelelor lingvistice mari (LLMs) la surse de date structurate, permițând interacțiuni conversaționale în timp real.↩︎"
  },
  {
    "objectID": "about.html",
    "href": "about.html",
    "title": "Cristian Dinu",
    "section": "",
    "text": "I am Cristian Dinu — a software engineer working at the boundary between climate, data, and research. I help make energy data more accessible to researchers through secure, reliable, human-focused software. Currently, I am a Senior Research Software Engineer at UCL, contributing to the Smart Energy Research Lab (SERL) and Energy Demand Observatory and Laboratory (EDOL), where I lead the technical development of systems that support energy research at scale."
  },
  {
    "objectID": "about.html#work",
    "href": "about.html#work",
    "title": "Cristian Dinu",
    "section": "Work",
    "text": "Work\nI am part of Advanced Research Computing Centre and Smart Energy Research Group at the UCL Energy Institute. My work focuses on designing and building data infrastructure to enable UK researchers to access rich energy datasets while maintaining strong privacy protections.\nI lead the technical development of two flagship projects: SERL and EDOL. These platforms securely collect and enrich household energy data from smart meters, environmental sensors, surveys, and IoT devices. They are designed to comply with strict data governance and smart meter regulations while remaining useful to a wide range of researchers.\nBefore UCL, I co-founded Hypersay, a platform for online events and real-time presentation engagement. That experience continues to shape my belief that software should be not only functional but intuitive, human-centred, and robust.\nI’m currently exploring how emerging AI technologies — especially language models (LLMs), diffusion models, and the Model Context Protocol (MCP) — can transform how people interact with computers, moving beyond traditional user interfaces."
  },
  {
    "objectID": "about.html#research-interests",
    "href": "about.html#research-interests",
    "title": "Cristian Dinu",
    "section": "Research Interests",
    "text": "Research Interests\n\nDecarbonisation through high-resolution energy monitoring\nAppliance-level energy insights, with focus on heat pumps\nDemand flexibility and optimisation via grid-aware protocols (e.g., OpenADR)\nHuman-centred energy data infrastructure, with strong privacy controls\nNatural language as an interface: LLMs, MCP, and generative UX for research tools"
  },
  {
    "objectID": "about.html#connect",
    "href": "about.html#connect",
    "title": "Cristian Dinu",
    "section": "Connect",
    "text": "Connect\nYou can connect with me on LinkedIn, or view my UCL profile. If you want to meet online, book here."
  },
  {
    "objectID": "posts/2025-01-15-edol-update/index.html",
    "href": "posts/2025-01-15-edol-update/index.html",
    "title": "What I Am Doing Lately: EDOL and Energy Research",
    "section": "",
    "text": "I wanted to share a bit about what keeps me busy these days. I’m leading the development of a project called EDOL (Energy Demand Observatory and Laboratory)1, which builds on our previous work with SERL2. At its heart, it’s about understanding how we all use energy in our homes, something that’s become increasingly important as we navigate climate change.\nWe work with wonderful participants who’ve agreed to share their smart meter3 readings and experiences with us. It’s incredible – we’ve collected over a billion readings already, giving us insights into real-world energy use patterns that we can share with interested energy researchers. Each data point tells a story about how families heat their homes, or how they adapt to changing weather.\nWhat makes me particularly excited is our next step - working with some households to install additional sensors, from simple temperature monitors to more detailed systems that track heat pump performance. It’s all voluntary, and the privacy of our participants always comes first."
  },
  {
    "objectID": "posts/2025-07-predictions/index.html",
    "href": "posts/2025-07-predictions/index.html",
    "title": "From Bitcoin to AI: 9 of My Predictions That Aged Badly (and a Few That Didn’t)",
    "section": "",
    "text": "I’ve been wrong before. Often, in fact. One of the benefits of having a lot of “past” behind me is that I get to review my bold predictions and see how they aged. Some were “prophetic”, others proved plain silly. Most fell somewhere between good insight and embarrassing miscalculation.\nI’m making another prediction now. A big one, which agrees with Silicon Valley: I believe we’re on the brink of a new era in how we build and experience software. Not some apps, or faster tools, but a shift in what software is, and how we interact with it. The buttons we click, the code we write, the way computers respond to us.\nBut before you take my word for it, let me tell you about all the times I got it wonderfully, utterly wrong."
  },
  {
    "objectID": "posts/2025-07-predictions/index.html#the-wrong-ones",
    "href": "posts/2025-07-predictions/index.html#the-wrong-ones",
    "title": "From Bitcoin to AI: 9 of My Predictions That Aged Badly (and a Few That Didn’t)",
    "section": "The Wrong Ones",
    "text": "The Wrong Ones\n\nBitcoin\nIn the early 2010s, I read that someone bought a pizza with numbers1. “Bitcoin,” they called it. I had read about it before, which made me more amused at the “absurdity” of the whole thing. A bitcoin was $0.0041 at the time. I thought it was $0.0041 too much. Now it’s 30 million times more. What an expensive pizza that was.\nI still think Bitcoin and blockchain represents a wonderful mathematical model, an elegant cryptography wrapped in economic and social theory. But I also believe it might be one of the greatest scams humanity has ever constructed, never-mind the environmental damage.\nIt promised democracy and freedom, but delivered more inequality and criminal payment paths instead. I thoght it would disappear within a few months, consumed by its own contradictions.\nBitcoin’s price today suggests I was spectacularly wrong.\n\n\nEbooks\nI declared loudly that paper books would become artefacts to be sold in antique shops and fancy boutiques. Who needs dead trees when you have re-flowable and resizeable text, instant delivery and all your books in your pocket?\nFor me, this prediction came true magnificently. All of my reading happens on screens: literature and long-form content on crisp e-ink displays, web articles on whatever device is nearest. My bookshelves gather dust while my digital library grows.\nBut the rest of the world? They kept buying paper books. Independent bookstores flourished, and large chains, too. People discovered that the smell of new pages and the weight of a hardcover still carried magic that pixels couldn’t replicate for them.\nI was right about my own future, but catastrophically wrong about everyone else’s. I am happy this happened.\n\n\nSpotify for Ebooks (all-you-can read ebook subscription)\nI envisioned a service like Spotify, but for books. Unlimited reading for a monthly fee. Authors getting paid per page read. The perfect model.\nAmazon launched Kindle Unlimited2, but it’s like Spotify with none of the greatest hits. I tried it twice, it lacks in value. While Spotify struggles to fairly compensate musicians, at least musicians have concerts and merchandise sales. Writers have… their words.\nThis is also why book piracy cuts deeper than music piracy. Both are bad, but when you steal a song, the artist might recoup some losses through live performances. When you steal a book, you steal the writer’s only significant revenue stream.\nMy prediction failed because the economics would not work. It would not be fair for the authors, or if fair it would be expensive. I am happy this “prediction” failed.\n\n\nChildren’s Apps and Digital Textbooks\nI spent nearly a decade programming educational apps for children, and crafting software for wonderful digital textbooks. The potential felt limitless: interactive learning experiences that could adapt to each learner’s needs.\nChildren’s iPad apps do offer value, but the price we pay (i.e. screen time for developing minds) is too much. These apps are better than mindless, junk cartoons, but that’s setting the bar too low.\nDigital textbooks, when done well, possess many advantages over their paper versions. At Read Forward3, we created textbooks but included with a primitive assistant, too. We called it “the cat” or “the avatar” and it helped children learn, by giving them tips and helping them focus. It was a mini-agent, and the concept still amazes me, but the technology to make it useful wasn’t there.\nI would revisit digital textbooks a few years into the AI era. They could potentially be generated entirely on the fly, personalised for each learner style and pace.\nMy prediction failed then, and for good reasons. The technology wasn’t ready for the vision, and teachers are too busy with their already overwhelming work to put it into practice.\n\n\nInteractive Fiction: The Story That Never Was\nIn early 2000s I pictured readers not as passive witnesses but as co-authors of living tales. Books that write themselves as you read it. Characters who bend to your choices. Plot twists that emerge from your commands. I was enchanted by interactive fiction in the early 2000s, convinced it would revolutionise storytelling.\nBut I missed something crucial: authors spend lifetimes crafting story arcs that show how characters evolve, building toward climaxes that deliver emotion and weave in important themes.\nYou cannot do this with branching narratives. Every choice fractures the arc, and the more interactive it becomes, the less impactful it grows.\nThis idea might deserve revisiting in our age of generative AI. After “ingesting” (let’s be honest—stealing) all of humanity’s literature, these models could potentially come up with compelling stories from any starting point."
  },
  {
    "objectID": "posts/2025-07-predictions/index.html#predictions-that-actually-happened",
    "href": "posts/2025-07-predictions/index.html#predictions-that-actually-happened",
    "title": "From Bitcoin to AI: 9 of My Predictions That Aged Badly (and a Few That Didn’t)",
    "section": "Predictions That Actually Happened",
    "text": "Predictions That Actually Happened\nNot every crystal ball was faulty. A few of my intuitions were right. The ones that are more about good technology and less about humans.\n\nLinux4\nMy parents made enormous sacrifices to buy my first 486 PC in 1996. A few weeks before it arrived, I ordered a computer magazine that came with two CDs—Slackware5 2.2 and 3.0. The magazine was in German, which I couldn’t understand, but it had pictures of the interface and some commands. That operating system and its principles cast a spell on me—a spell I’ve been under ever since, with no desire to break free.\nI wiped the DOS and Windows 3.1 partition and installed Slackware immediately.\nFor practical reasons, I eventually reinstalled Windows, but every machine I’ve owned since has dual-booted. All my servers run Linux. That strange operating system with the penguin mascot conquered the world quietly, powering everything from Android phones to the cloud infrastructure that runs our digital lives.\n\n\nThe Web\nThis prediction felt easy in retrospect. It was 1997, and I read about a program called “Netscape.” I managed to find the installation kit on a CD, saved money to buy a 14.4 kbps modem (I couldn’t afford faster) and connected to a dial-up ISP6 in my hometown.\nLoading my first webpage was pure magic. I called my mother to witness this miracle. “Mom, it only took one minute to get the latest news!” We were all in awe.\nOne month later, as I finished my Baccalaureate exams, I created my first webpage for that same ISP. It wasn’t particularly good, but it earned me some free dial-up time.\nThe web didn’t just change the world—it became the world. We live inside it now.\n\n\nPHP and React\nI was astonished when I discovered what PHP could accomplish. Creating webpages on the fly—dynamic content that responded to user input—we take this for granted now, but it felt like wielding magic spells.\nPHP is a programming language that runs on web servers, generating HTML pages in real-time based on user requests or database information. Before PHP, web pages were static documents. After PHP, they became living, breathing applications.\nAbout ten years later, the web was poised for another transformation. Different technologies competed for dominance. When I first encountered React—a JavaScript framework for building user interfaces—I realized we were about to accomplish so much more.\nReact allowed developers to create complex, interactive web applications that felt like desktop software but ran in browsers. It changed how we think about building digital experiences.\nI haven’t used PHP in a while, there are better options. All of them however are likely to be impacted by fast optimised generative AI that could create what’s on screen in real-time.\n\n\nDocker: Computers Within Computers\nLike Hamlet’s play within a play, computers can run other computers inside themselves. Virtual Machines started this revolution. I think it’s VMware who pioneered the concept of running multiple operating systems on a single physical machine.\nVirtual machines are complete computer systems running inside another computer, each with their own operating system, applications, and resources. The host OS is the main operating system running directly on the physical hardware – a server in a datacenter or a laptop on your desk.\nWhile VMs proved invaluable, someone clever realised you could reuse many parts of the host OS instead of duplicating everything. Docker containers emerged as a lighter, faster alternative—packaging applications with just the components they needed to run, sharing the underlying operating system.\nThis innovation transformed how we build and deploy software, making applications more portable and efficient."
  },
  {
    "objectID": "posts/2025-07-predictions/index.html#small-ones-and-gray-areas",
    "href": "posts/2025-07-predictions/index.html#small-ones-and-gray-areas",
    "title": "From Bitcoin to AI: 9 of My Predictions That Aged Badly (and a Few That Didn’t)",
    "section": "Small ones and gray areas",
    "text": "Small ones and gray areas\nSome predictions landed in that gray area between success and failure:\nI thought Mercurial7 was superior to Git8 for version control. Perhaps it was more elegant, but it wasn’t created by Linus Torvalds. Git won through network effects and timing.\nI believed WebAssembly, a technology that allows high-performance applications to run in web browsers—would revolutionise web development. It found some niches but never achieved the dominance I predicted. It might have been too little, as it can’t do much and too late, as it arrived after the community had to optimise everything, which makes it not so useful.\nI was certain Wikipedia couldn’t exist. I was convinced one cannot ask people to write on their own and expect good quality, reliable results. I’m delighted to have been wrong about human nature and collaborative knowledge.\nI thought email would die, replaced by more modern communication tools. Instead, it evolved and persisted, becoming the backbone of digital identity and business communication."
  },
  {
    "objectID": "posts/2025-07-predictions/index.html#what-ive-learned-about-crystal-balls",
    "href": "posts/2025-07-predictions/index.html#what-ive-learned-about-crystal-balls",
    "title": "From Bitcoin to AI: 9 of My Predictions That Aged Badly (and a Few That Didn’t)",
    "section": "What I’ve Learned About Crystal Balls",
    "text": "What I’ve Learned About Crystal Balls\nPredicting the future feels random because it partly is. Technology doesn’t evolve in isolation. It is shaped by human psychology, economic forces, cultural trends, and pure chance. All good or bad.\nIt seems I am better with predicting which technology is good or bad. Not so much with human behaviour.\nSo when I say that Model Context Protocol is good, it is likely to be the case. When I say that Generative AI will reshape how we experience software, take it with appropriate skepticism. I’ve been wrong before, and I’ll be wrong again.\nBut I’m willing to bet my career on this. Because sometimes, the future surprises us all, and because it does feel like the right choice."
  },
  {
    "objectID": "posts/2025-07-predictions/index.html#footnotes",
    "href": "posts/2025-07-predictions/index.html#footnotes",
    "title": "From Bitcoin to AI: 9 of My Predictions That Aged Badly (and a Few That Didn’t)",
    "section": "Footnotes",
    "text": "Footnotes\n\n\nThe “Bitcoin Pizza” refers to the first known commercial transaction using Bitcoin, where 10,000 BTC were exchanged for two pizzas in 2010. Read more.↩︎\nKindle Unlimited is a subscription service by Amazon that offers unlimited access to a selection of eBooks for a monthly fee.↩︎\nRead Forward was a project and a company in Bucharest, Romania focused on creating innovative digital textbooks with interactive features, including primitive AI assistants.↩︎\nLinux is an open-source operating system kernel that powers a wide range of devices, from servers to smartphones.↩︎\nSlackware is one of the oldest Linux distributions, known for its simplicity and adherence to Unix principles.↩︎\nISP stands for Internet Service Provider, a company that provides individuals and organizations access to the Internet.↩︎\nMercurial is a distributed version control system known for its simplicity and performance, often compared to Git.↩︎\nGit is a distributed version control system, usually for software code, but also for anything text, created by Linus Torvalds, widely used for tracking changes in source code during software development.↩︎"
  },
  {
    "objectID": "posts/2025-07-23-dashes/index.html",
    "href": "posts/2025-07-23-dashes/index.html",
    "title": "Dashed — Writing Like a Machine",
    "section": "",
    "text": "I like dashes of all kinds: the hyphen, the syllable-breaking dash, the dialogue dash. I like diacritics, I like commas. Whenever I can, I use non-breaking spaces between words that belong together. I’ve been using them for decades, on my own, as consistently as I can.\nBut lately, using these writing “delicacies” is seen as a sure sign the text was written by GPT. What should I do? Write worse? Or investigate whether I, too, might be a stochastic parrot1?"
  },
  {
    "objectID": "posts/2025-06-27-light-under-fire/index.html",
    "href": "posts/2025-06-27-light-under-fire/index.html",
    "title": "Light Under Fire: Energy Lessons from Ukraine",
    "section": "",
    "text": "A very interesting session at the Octopus Summit1 featured Maxim Timchenko, CEO of a Ukrainian energy company called DTEK2. He spoke about how they have maintained their power grid through three winters of relentless attacks.\nHe spoke about how they managed to keep the lights on and survive three winters, despite their energy infrastructure being pounded day and night by Russian Iskander missiles3. It took Ukraine only one year to install rooftop solar panels that provide 4% of their energy needs. He also mentioned the strategic advantage of green energy production: it takes only one Iskander missile to destroy a coal power plant, but fifty to take down a wind farm.\nEveryone on the stage agreed that the knowledge and experience the Ukrainians gained by dealing with their problems will make them leaders in energy production and consulting after the war. They managed to build an agile, low-cost, and modern energy grid under the harshest conditions, and this will be invaluable for the rest of the world. Fingers crossed! There are success stories – South Korea, Germany.\nNot that I had any doubt, but energy security is national security, and there is a correlation between energy security and fossil fuel.\nIt is good to be reminded why I am doing this. Decarbonising means freedom, too. And less financial support for the meanies."
  },
  {
    "objectID": "posts-2010s/51460891216.html",
    "href": "posts-2010s/51460891216.html",
    "title": "Cu bicicleta în Lunca Argeșului",
    "section": "",
    "text": "Traseu 25 mai 2013\n\n\nPentru a salva o sâmbătă, am deschis Google Maps cercetând ce ar fi de văzut în jurul Bucureștiului interesant, care să fie la maxim 30 de kilometri și pe care să nu-l fi văzut de aproape până acum. L-am găsit sub forma lacului de acumulare de la Mihăilești, pe Argeș, la 19 kilometri de Unirii, adică la o oră și un pic de pedalat liniștit.\nExcursia a avut practic trei părți: până la lac via Rahova - Bragadiru - Cornetu, apoi pe marginea lacului și prin mini-pădurea / lunca Argeșului, apoi întoarcerea prin Domnești .\nPe bicicletă, drumul pe E70 spre Alexandria e departe de a fi ceva plăcut. Șoferii sunt atenți și depășesc la distanță, dar drumul este aglomerat, zgomotos și înghiți multe gaze de eșapament.\n\n\n\nDupă ploaie\n\n\nEste un sacrificiu meritat, pentru că pedalatul pe marginea lacului este o plăcere. Este un drum destul de bun, neasfaltat și aproape necirculat. Așa cum am mers, în stânga era apă, în dreapta case și câmp și din față un vânt, care deși enervant pe alocuri, a avut rolul important de a duce ploaia spre Giurgiu. Am mers vreo 10 kilometri, timp în care drumul devine din ce în ce mai îngust, copacii din ce în ce mai deși și peisajul din ce în ce mai frumos. Apa care curge fără iuțeală a dat prilejul vegetației să se dezvolte, iar pe lângă vegetație au venit și păsări de toate felurile (cred că am văzut berze negre și țigănuși). Seamănă cumva cu delta, cea adevărată, nu replica de la Vitan-Bârzești.\nMai e și o stână, cu oi (duh), câini, porci și un cal. E simpatică, dar cu un miros îngrozitor, la câteva zeci de metri de niște vile cu peluză și coș de baschet. \n\n\n\nStrada Latină - Domnești, Ilfov\n\n\nLa Domnești i-am descoperit pe Ilf și Petrov, pentru că altcineva nu putea să dea numele de străzi mai potrivit. Deși e greu să spui “stradă” celor două dungi paralele de cauciucuri în câmp, există deja indicatoare cu numele potrivite cu intimitatea fiecăreia: Str. Galaxiei, Str. Trei Brazi, Jadului, Mioriței și – cea mai docheată – Intrarea Venus. În rest Domneștiul seamănă cu ceilalți sateliți ai Capitalei: destul de curat, jumătate din case neterminate și cu o arhitectură la fel de dubioasă ca cea a orașului în jurul căruia gravitează.\nÎn total 55 de kilometri, în vreo 4 ore jumătate, cu tot cu pauze. \nAlbum foto: http://flic.kr/s/aHsjFrgNEz\nRuta pe BikeMap: http://www.bikemap.net/ro/route/2148383-bucuresti-barajul-argesului-domnesti-bucuresti/#/z12/44.3911,25.99485/terrain"
  },
  {
    "objectID": "posts-2010s/38386898143.html",
    "href": "posts-2010s/38386898143.html",
    "title": "Liber ?!",
    "section": "",
    "text": "La intersecția Udriște cu Mircea Vodă, un polițist gras trece agale strada și un taximetrist face cuminte dreapta pe verde intermitent. După două secunde de gândire, polițistul ridică mâna spre mașină și spune autoritar: “Numai puțin, domnu’!”.\nTaximetristul frânează brusc și deschide umil geamul: “Da?!”. Polițistul lasă mâna jos și întreabă cu voce groasă: “Liber?”. Omul de la volan da din cap că da, apoi tot din cap îi face semn să urce în față, unde între timp îi dă și scaunul mai în spate ca să aibă loc noul client să suie. Aplecat puțin pe dreapta, taxiul pornește ușor spre Bibliotecă.\n(sursa foto: Google Maps)"
  },
  {
    "objectID": "posts-2010s/56723067436.html",
    "href": "posts-2010s/56723067436.html",
    "title": "Show aviatic la București",
    "section": "",
    "text": "Sunt anumite momente când e bine să fii bucureștean și în plus să nu pleci în iulie în vacanță. Pentru că așa poți să vezi spectacolul aviatic de la Băneasa.\nLa Bucharest International Air Show vin fel de fel de participanți și fel de fel de spectatori. Sunt unul dintre spectatori, fără perspectiva de a deveni prea curând participant. E ceva ce mă satisface, pare-se, altfel 2013 nu ar fi al treilea an la rând când am stat cu ochii pe cer la treizeci și șapte de grade.\nConsider că un show aviatic este demonstrația supremă a inventivității și curajului pe care omul le are ca specie: și-a făcut mașini mai rapide decât sunetul, pentru ca apoi să se joace cu ele la pragul nebuniei. Defilează cu ele la cinci metri de sol, într-o poziție în care n-ai crede că pot zbura, arătându-ți burta, apoi țâșnesc spre o mie de metri de unde se rostogolesc în picaj, arătând că urechea internă a pilotului nu mai este impresionabilă defel.\nAvioanele de vânătoare sunt însă stelele spectacolului. Chiar dacă viteza lor nu le permite același fel de acrobații fine ca cele pe care le pot face cei cu elice, tocmai această viteză le face formidabile. Este grozav să vezi atât de multă putere combinată cu atât de multă precizie.\nRegret că nu au și românii o echipă de acrobații cu avioane cu reacție. Mai vin din când în când niște MiG-uri zgomotoase de la armată, dintre cele folosite și la parada de 1 Decembrie, cu piloți buni, dar antrenați pentru luptă, nu pentru spectacol. Până atunci ne distrăm cu Baltic Bees și cu Frecce Tricolori.\n\nSursă fotografii: Valentin Dinu © 2013\nVezi tot albumul\n\nUPDATE: Se pare că “antrenați pentru luptă” este o prostie pe care am crezut-o dintr-o ignoranță nefundamentată și că școala militară de aviație este la fel ca celelalte școli superioare din România în care înveți doar virtual cum se zboară sau cum se programează."
  },
  {
    "objectID": "posts-2010s/38058000576.html",
    "href": "posts-2010s/38058000576.html",
    "title": "Aiurea-n gară, la Pitești",
    "section": "",
    "text": "Pe mine iarna m-a luat prin surprindere.. din nou. Când ies din casă mă simt abuzat de frig… iar de zăpadă, nici nu mai vorbesc . Mă îmbrac special subțire, sperând că în acest fel voi influența vremea să revină la ce era înainte. Cam așa am ajuns în gară la Pitești.\nPentru că e în reconstrucție de ceva vreme, casele de bilete și sala de așteptare s-au comasat intr-o cameră de vreo 25 de metri patrați, încălzită mai degrabă de respirația viitorilor călători decât de soba la temperatura camerei din colț. Oamenii discută… “Aseara aveam poftă de pufuleți și Mihai mi-a zis: ce pufuleti buni, mămică. Mai aveam zece mii și i-am mai dat trei mii să-și ia. I-a dat Tanți ș-așa, chiar dacă era șaișpe mii.”; alții:“Ai auzit de șaipe la sută?”, în dreapta, mai departe: “În afară de acesta de la optișpe patru’ș’cinci nu mai aveți nimic noaptea? Că eu o să plec de la Arad noaptea, să știti… Da’ dimineata ce aveți?”. Se face liniște brusc, apoi toți se pun în mișcare.\nCănd “săgeata” de București ajunge în gară de la Craiova ușa sălii de așteptare-bilete se deschide larg, iar oamenii și caldura se reped afară. Trenul e gol, afară e frig, mai e până să plece și ei vor să fie primii care se asează compact si ingramadit in partea din spate a trenului. Acolo sunt biletele lor. În rest, loc la discreție.\nMă așez ostentativ in vagonul gol, la vreo trei scaune pe diagonală de o gospodină zgribulită fără vărstă. Nu e așa frig, dar și așa, stă într-o poziție fetală, îmbrațișându-se pe sine sub cojocul gros si caciula de blană. Îmi dau jos liniștit polarul si ma așez la geam, privind indiferent prin gara înghețată și gândindu-mă la ce mă așteaptă în câteva ore…\nNu se întâmplă nimic, în afară de un tânăr ce iese doar în uniformă de CFR-ist si vine grăbit spre tren. Deloc surprinzător, deasupra ușii pe care a ieșit scrie mare “Biroul de Mișcare”. Are în mană celebra paletă verde-roșie și pe nas îi ies aburi ca de la o locomotivă pe cărbuni. Pe măsură ce se apropie, cele minus nouă grade, de care uitase pesemne, îi retează destul de brusc din viteză și din entuziasm. Când ajunge cu hârtiile la geamul pe care mecanicul i l-a deschis, nu mai zâmbește prea tare. De aproape i se vede însă și mai bine impecabilitatea. Uniforma albastră uniform este spălată și călcată, ciocul este proapăt tuns pe fața osoasă, iar chipiul roșu aprins este fix pe măsura capului său tuns și el exemplar. Este calm, dar s-a cam lăsat de umeri și se miscă de pe un picior pe altul, așteptând și el semnalul pe care tot el trebuie să-l dea. Trenul întarziase deja 10 minute, chiar înainte să ajungă. Acum pare că toată lumea se străduie ca acele minute să nu cumva să fie recuperate.\nLucrurile stau pe loc până se suie în tren un nea’ burtos, lăsat pe spate dar cu autoritate. Merge și deschide ușa la mecanic zicându-i: “Gata, Costele, bagă!”\nÎn căteva secunde se aude un țiuit de la sistemul computerizat al trenului, apoi tânărul ceferist se afară leagănă liniștit semnalul verde. “Săgeata” pleacă ușor-ușor spre București."
  },
  {
    "objectID": "posts-2010s/38073839527.html",
    "href": "posts-2010s/38073839527.html",
    "title": "Cristian Dinu",
    "section": "",
    "text": "TRN-07 PMI Global Congress EMEA - TRN07 - Risk Governance -Creating a Risk Super Structure for the Projects (Cristian Dinu) from Cristian Dinu\n\n\n“Risk Governance -Creating a Risk Super Structure for the Projects”,\nPrezentare la Dublin, Irlanda, Global Congress EMEA"
  },
  {
    "objectID": "posts-2010s/89082481263.html",
    "href": "posts-2010s/89082481263.html",
    "title": "J.D. Salinger: „De veghe în lanul de secară”",
    "section": "",
    "text": "Este printre cărțile clasice pe care le ratasem, dar nu-mi pare rău. La un moment dat am avut regrete că nu n-am citit chestiile astea la timp la timp. Am citit mereu, dar prostii de management și de calculatoare. N-are nimic, acum mă pot bucura mai tare de ele. Și mai am atâtea pe listă…\nPe aceasta am terminat-o în două zile. Prea repede, dar nu s-a putut altfel. Deși este densă, stilul nu te lasă să o citești agale. Poate și din cauza vitezei, nu este la fel de răscolitoare ca altele ca Insuportabila ușurătate; a lui Kundera, dar De veghe în lanul de secară este cu siguranță o bornă esențială între lecturile pe care un om trebuie să le aibă. Și nu neapărat înainte de douăzeci de ani. În procesul de înfulecare a paginilor nu ai timp să percepi fiecare ingredient, ci doar să îți dai seama la sfârșit că ceea ce este acolo este bun. Trece prin ochi ca o nălucă și rămâne.\nEdiția pe care am citit-o este una specială: o minune a traducerii, traducătorul fiind Cristian Ionescu. Ceea ce a reușit dl. Ionescu să facă este incredibil – traducerea să fie mai bună decât originalul. Deși are cincizeci de ani, romanul este proaspăt de zici că a fost scris ieri și limbajul este folosit excelent ca suport pentru sarcasmul și umorul sec pe care nu prea le-am gustat în ediția americănească, deși mă descurc suficient de bine cu limba engleză. Protagonistul își spune la un moment dat: „Ce mă dă pe spate e o carte care, după ce ai terminat-o de citit, te face să-ți dorești ca autorul să-ți fie prieten la cataramă și să poți să-l suni ori de câte ori ai chef să stai de vorbă cu el.” Lui Cristian Ionescu aș vrea măcar să-i strâng mâna pentru curajul de a-l interpreta pe Salinger în acest fel atât de îndrăzneț.\nCartea lui Salinger este fără îndoială una a adolescenței, dar acest lucru nu înseamnă că problemele pe care le are un Holden la 17 ani nu ar fi în semăna cu cele de la 35+. Gândurile de a fugi în lume, dorința de a nu fi la fel ca ceilalți, scârba față de ipocrizia, blazara și viața insipidă a majorității nu dispar, ci cu timpul se accentuează la unii oameni. Printre care mă aflu.\nÎn plus este de departe cea mai sarcastică lucrare pe care am citit-o, ceea ce o face și hazlie și amară în același timp, cam cum este viața așa.\nO am numai pe hârtie și o pot împrumuta, cu mâzgăliturile de pe ea cu tot. Numai că am să o vreau înapoi, tocmai pentru acele mâzgălituri.\n\nCâteva citate, pentru a vă face o idee despre tonul cărții:\nPrimul paragraf: “Și dacă vreți cu adevărat să aflați ce și cum, presupun c-o să vreți să știți din capul locului unde m-am născut, cam ce copilărie nasoală am avut, cât de ocupați erau ai mei până să mă facă, toate aiurelile gen David Copperfield, dar, ca s-o zic pe-aia dreaptă, n-am nici un chef să intru-n chestii de-astea”\nPrin primele pagini: “De fapt, adevăratul motiv pentru care mai bănăbăiam pe acolo e că încercam să mă obișnuiesc cu senzația de rămas bun. Mi s-a întâmplat să plec din școli sau case fără să am cea mai vagă senzație că plec. Urăsc treaba asta. Nu-mi pasă dacă e o despărțire tristă sau o despărțire proastă, dar când plec de undeva îmi place să simt că plec.”\nLa sfârșit: “Caracteristica definitorie a omului imatur e că vrea să moară în mod nobil pentru o cauză, în timp ce caracteristica definitorie a omului matur e că vrea să trăiască umil pentru una.”\n\n\n\nP.S. Poate aveți impresia că am trișat și am plecat din 1999. M-am interesat și aproape aveți aproape dreptate: “Blogger was started by a tiny company in San Francisco called Pyra Labs in August of 1999.” Sper ca totuși să scap – termenul ‘blog’ a apărut în 1997. Iar BBS-ul a fost și mai devreme :)\nSursa foto"
  },
  {
    "objectID": "posts-2010s/60968788572.html",
    "href": "posts-2010s/60968788572.html",
    "title": "Homo ex machina: Orange și orchestra turcilor mecanici",
    "section": "",
    "text": "sau Inteligența Artificială Artificială\n\n\nÎn dimineața în care am aflat că Orange va monta în pasaj Universitate o instalație automată de dirijat n-am mai fost în stare de nimic. M-am uitat pe pereți două ore, încercând să-mi sting demn furia. Le propusesem chiar lor (via Read Forward) fix acest giumbușluc, la începutul anului, în cadrul unui pachet mai mare de sponsorizare a părții digitale a Festivalului Enescu. Au zis că nu-i interesează. Dar iată că s-au răzgândit.\nDupă câteva telefoane terapeutice și o promisiune către sine că altă dată voi fi mai atent cu cine vorbesc, m-am calmat și m-am întors la treabă. În fond contează cine pune în practică o idee bună, nu care este paternitatea ei.\nCeea ce am descoperit citind (peste câteva zile) comunicatul Orange mi-a arătat că perplexitatea, amuzamentul și amarul pot exista împreună: în text scrie, așa, en-passant, că Aplicaţia are la bază tehnologia Kinect de interacţiune prin gesturi şi oferă un repertoriu de 4 arii cunoscute, interpretate în timp real de către o orchestră aflată într-un alt spaţiu din Bucureşti.\n“O orchestră aflată într-un alt spaţiu din Bucureşti”…!!! Am râs singur câteva minute. Adică, dragilor, chestiunea este în felul următor: ai un cameră web la Universitate și o altă cameră spre orchestră (da, orchestră de cameră). Muzicanții se uită la un TV la omul care gesticulează. Orchestra reacționează (eventual) la cum dă omul din mâini. Este cam la fel de interactiv ca aruncatul unei pietre în baltă.\nComunicarea de la echipa de cinspreceze oameni ce a făcut posibilă magia (paisprezece account manageri, direcotori și un specialist IT) este pe măsură. Am avut un deja-vù parcă de la lansarea Siri a lui Jobs: „Ne-am dorit să oferim o experienţă plăcută şi relaxantă, care să îi aducă pe oameni mai aproape de muzica clasică într-o manieră interactivă, demonstrând încă o dată că tehnologia poate să ne ofere experienţe memorabile.” ne spune Mirela Bosoi, Head of Brand and Communication de la Orange Romania. Mai urmează câteva polonice cu aprecieri și de la celalte entități implicate.\nLăsând la o parte latura hazlie, aceea că ditamai firma, cu unele inițiative excelente în rest, lansează un webcam căruia îi spune “orchestră interactivă”, există o problemă destul de serioasă aici, aceea a dezinformării.\nNu suspectez că este o dezinformare din prostie. Deși cel mai probabil mulți din echipa respectivă nu știu prea multe despre tehnologie și ce poate ea, în structura unei companii precum aceasta există puncte de control care să semnaleze astfel de absurdități.\nEste deci o dezinformare cu intenție (adică o minciună). Una care ascunde cel mai probabil un proiect ratat al contractorilor sau rezultatul unui aparat de comunicare supra-dimensionat în fața lipsei obiectului tehnic de lucru.\nAcestea sunt însă explicații, nu scuze pentru acest fiasco. Oamenii, chiar și unii dintre cei tehnologic educați, vor crede că “orchestra interactivă” este interactivă, când de fapt nu este. Vor crede că Orange sau Senior Hyper au tehnologia care să facă posibilă o astfel de aplicație, când de fapt nu o au. Vor crede că interacționează cu o mașină, când de fapt interacționează cu alți oameni. Este ca și cum ai anunța o mașinărie automată de jucat șah, în interiorul căreia se află un om care mută piesele.\nHopa! De fapt acest lucru s-a întâmplat deja. Fix așa în 1770, când ungurul Johann Wolfgang von Kempelen a prezentat tuturor un automaton (robot mecanic) care era capabil să joace șah împotriva adversarilor umani. Abia în 1854 s-a descoperit că totul a fost de fapt o farsă și că în interiorul mașinăriei era de fapt un operator secret care i-a bătut pe Franklin și pe Bonaparte. Păstrând proporțiile, la noi orchestra i-a învins doar pe Măruță.\nIntrăm acum în sesiunea de restanțe când Orange va lansa probabil Interactive Exam Booster, automatul de făcut meditații, tot în pasaj Universitate. :)\nSurse:\n\n“The Turk Automaton”, în românește\nMechanical Turk, Wikipedia\nComunicatul Orange\nFoto"
  },
  {
    "objectID": "posts-2010s/44774027938.html",
    "href": "posts-2010s/44774027938.html",
    "title": "Cristian Dinu",
    "section": "",
    "text": "La noi în țară lumea consideră în general că nu e normal să cerșești\n\n— Ambasadorul Elveției la București"
  },
  {
    "objectID": "posts-2010s/55288269925.html",
    "href": "posts-2010s/55288269925.html",
    "title": "Volk și Zayats – doi demoni roșii ai copilăriei",
    "section": "",
    "text": "Am găsit azi în tomberonul de aplicații Windows una care strânge la un loc toate episoadele lui Nu, Zayats, nu pogodi!. Este surogatul ce îmi era servit în anii 80 în loc de Tom și Jerry în rația de 25 de minute de desene animate pe care o primeam doar sâmbetele, de la ora unu și cinci. Sâmbăta era zi de școală (și de serviciu), iar școala se făcea în trei schimburi de câte patru ore; aveai 1/3 șansă să nu vezi niciun desen animat nouă luni pe an, pentru că în celelalte zile la televizor era doar Telejurnal.\n\nMă uitam cu poftă la orice emisiune de copii, deci implicit și la iepure și lup. Țineam cu iepurele evident, și ne alergam în curtea blocului strigând “nozaieț pagadiii!”, chiar dacă spre deosebire de lupul Volk, pe copiii mai mici noi reușeam să-i prindem.\nAzi am rezistat doar la o jumătate de episod; mai mult nu am putut. Exeptând sutienul cu șase țâțe al purcelei la plajă n-am găsit nimic distractiv, doar o animație nesărată, cu o tehnică destul de mediocră și care încearcă să fure de la Tom și Jerry ori de la Coyote și Rode Runner fără să reușească. Dacă n-ar fi fost Disney, Hanna & Barbera ori Pif et Hercule, atunci ar fi fost în regulă ca acestea să-mi fie desenele copilăriei. Numai că erau și Disney și Hanna & Barbera și Pif et Hercule. De ce a trebuit să primesc Nu Zayats, nu Pogadi, e greu de explicat. Oricum față de Bălănel și cățelul Manole, astea rusești erau chiar amuzante.\nDupă cum se vede, mi-a trecut suspinul adânc pe care îl au colegii mei de generație atunci când se găsesc lucruri care le-amintesc copilăria optzecistă. L-am înlocuit cu indignare, sau mai degrabă cu furie amestecată cu amărăciune. Dar mai ales furie.\nDacii și romanii, fotbalul cu nasturi, scobarul, cauboii, cărțile cu Păcălici (alternativă la cărțile de joc normale), toate făcute dintr-un plastic prost și cu culori care nu se suprapuneau la tipar. Mirosul de plastic încins al apatatului de proiecție al diafilmelor, în timp ce în lume ceilalți aveau Omul Păianjen, mașini cu telecomandă și Walkman.\nDa, îmi trezește o oarecare emoție amintitrea unui aparat de văzut diapozitive pe care l-am cumpărat de la parterul blocului unde era o librărie, de 500 de metri pătrați de nimic. Însă hidoșenia faptului că eu aveam diapozitive când în lume se inventase discul video laser, că trebuia să găsesc obiectele lui Ticuță în Cutezătorii la cinci ani după ce Jobs lansase Macintosh-ul, asta mă răscolește aproape fizic. La fel de rău ca amintirea că DEX-ul și Atlasul Zoologic erau cam singurele cărți cu poze colorate pe care le găseai.\nE bine că nu eram mai mare, ca să trebuiască să-l ascult Dan Grigore pe Electrecord în loc de Karajan pe Deutsche Grammophon. Pentru că probabil atunci mi-aș fi dat seama ce pierd și aș fi înotat în Dunăre spre Iugoslavia și săpun Fa.\nMăcar în ciuda nimiciei, hoției și mitocăniei care curge prin venele noilor stăpâni ai țării, ne-a fost dat ne-a rămas dreptul de dori și de putea cumpăra lucruri culturale de calitate. Că, parcă în ciudă, majoritatea colegilor de patrie aleg Antena 3, Kanal D și Can Can este regretabil, dar mai puțin important. Și chiar dacă Orășelul Vesel ori Cow & Chicken nu or fi mai bune decât Volk & Zayats, am dreptul să aleg orice doresc în locul lor. Și nu numai sâmbăta de la unu și cinci."
  },
  {
    "objectID": "posts-2010s/39470391308.html",
    "href": "posts-2010s/39470391308.html",
    "title": "Cum să convertești automat din € în lei în Google Spreadsheets",
    "section": "",
    "text": "Dacă aveți nevoie să faceți transformări din lei în euro sau invers atunci când lucrați în Google Apps, puteți folosi funcțiile de la Google Finance. Mai jos un exemplu:\n=C18*GoogleFinance(\"EURRON\") +B18\nÎn loc de EURRON se pot pune alte lucruri. De exemplu\n=GoogleFinance(\"AAPL\", \"price\") ia prețul acțiunilor Apple.\nP.S. Dacă primiți eroare, încercați cu “;” în loc de “,”, adică GoogleFinance(\"AAPL\"; \"price\")"
  },
  {
    "objectID": "posts-2010s/41805527428.html",
    "href": "posts-2010s/41805527428.html",
    "title": "An error occurred.",
    "section": "",
    "text": "An error occurred.\n\nTry watching this video on www.youtube.com, or enable JavaScript if it is disabled in your browser.\n\n\n\n\nÎn momentul în care realizezi că niște scene intense precum cele povestite de Janine di Giovanni sunt și adevărate, impactul lor rațional și mai ales cel emoțional este cu câteva ordine de mărime mai mare. Realizezi imensitatea răului naturii umane.\nAscultând-o pe jurnalistă, am înțeles cu noduri în stomac cât de fragile sunt echilibrul și pacea de care ne bucurăm. Cât de mici în valoare absolută, deși aparent mari în valoare relativă sunt frustrările și problemele pe care le avem. Noi ne supărăm că ne crește cu 5% TVA-ul, oamenii din Sarajevo își dădeau copii străinilor numai să îi salveze din orașul asediat. O decizie bună, pentru că o mie cinci sute de copii și-au pierdut viața în timpul celor trei ani agonizanți de asediu.\nÎn timp ce eu eram supărat că e închis la chioșcul de la scară și trebuia să traversez pentru pâine, cineva la câteva sute de kilometri își risca viața târând expus spre adăpost o victimă a lunetiștilor.\nÎn București când auzim o bubuitură îl înjurăm pe nemernicul care se distrează cu petarde printre blocuri, în Siria, în același an, în același moment, cineva ce aude același sunet tresare îngrijorat, sperând că nu a pierdut pe cineva drag.\nVideo: Janine di Giovanni: What I saw in the war"
  },
  {
    "objectID": "posts-2010s/38074211612.html",
    "href": "posts-2010s/38074211612.html",
    "title": "Cristian Dinu",
    "section": "",
    "text": "Culture Forward -- Noaptea Bibliotecilor - Biblioteca Academiei from Cristian Dinu\n\n\nCulture Forward – Noaptea Bibliotecilor - Biblioteca Academiei,\nAcest fișier este prezentarea făcută în 6 octombrie 2012 (prima parte)"
  },
  {
    "objectID": "posts-2010s/38061251991.html",
    "href": "posts-2010s/38061251991.html",
    "title": "re-covers: El-Zorab",
    "section": "",
    "text": "Soarele se ridicase doar puțin peste dunele dinspre Bab-el-Manteb, iar frigul nopții din deșert se dezlipea ușor de hainele sărăcăcioase ale lui Ben-Ardun când acesta bătu la porțile micului fort ce apăra granițele Califatului.\n\nGărzile abia îl băgară în seamă, dar când văzură calul ce îl însoțea, deschiseră curioși ferestruica din poarta masivă.\n— Ce dorești? îl întrebară. Ce treabă ai tu aici? Și ce faci cu acel cal?\n— Am venit să i-l vând pașei, măriți ieniceri. Sunt Ben-Ardun din Bab-el-Manteb și am crescut acest cal de când a văzut lumina zilei.\n— Așteaptă aici! îi spuse cel ce părea să fie șeful lor.\n\nBen-Ardun se așeză liniștit pe una dintre pietrele rămase de la construcția zidurilor, în timp ce roibul stătea ascultător lângă. Nu după mult timp, poarta se deschise cu totul:\n\n— Poftește înăuntru. Pașa te primește peste trei ceasuri, îi zise același ienicer ce îi pusese mai devreme să aștepte. Abia aveți vreme să vă odihniți tu și calul.\n\n“Este bine. El-Zorab este la fel de istovit ca și mine după această călătorie”, gândi arabul. Calul era într-adevăr obosit și destul de murdar. Abia avură timp să își tragă puțin sufletul și\nun alt ienicer veni și îi conduse pe arab și pe calul lui în grădinile pașei.\n\nAcesta ședea îngândurat, mângâindu-și tihnit barba căruntă. Când văzu calul, se ridică și i se adresă direct lui Ben-Ardun:\n\n— Înțeleg că vrei să vinzi calul. De unde ai tu un asemenea cal?\n— Sunt, pașă, neam de beduin. Ne creștem caii singuri, iar pe acesta l-am crescut eu. Mi-e drag ca ochii mei din cap și nu l-aș da nici mort, sunt însă foarte sărac și am nevoie de bani cu orice preț. Oricât îmi dai sunt mulțumit, căci suntem muritori de foame.\n\nPe măsură ce se uita mai atent la cal, privirea pașei devenea din ce în ce mai aprinsă. Îi plăcea și nici măcar nu încerca să ascundă acest lucru. După câteva momente, făcu direct o ofertă:\n\n— Îți dau o mie de țechini. Primești?\n— O, preamărite pașă, da, primesc. Primesc…\n\nAvea lacrimi de fericire în ochi, închipuindu-și anii de bunăstare ce vor urma. Suma era enormă. Copii lui vor merge la școală, nevasta i se va putea îngriji de sănătatea ce îi era așa de șubredă. El nu va mai trebui să se împrumute de la vecinii care deveniseră din ce în ce mai iritați de cererile lui neîntrerupte.\n\nUnul dintre locotenenții pașei îi aduse punga cu bani și Ben-Ardun o luă imediat. Îi era greu încă să creadă că problemele lui toate sunt acum rezolvate. Îl încercă mai întâi un regret că nu a cerut el o sumă mai mare, dar nu, nu ar fi fost în stare să se gândească la atât de mult, oricum. Poate cu acești bani putea să facă și mai mulți… da… viața lui va deveni mult mai bună.\n\nDar deodată Ben-Ardun avu o revelație sumbră a lumii ce va urma pentru el. O lume fără El-Zorab. O lume în care pustiul nu le va mai cunoaște galopul, o lume în care copii nu se vor mai bucura când ei se vor întoarce acasă. O lume goală.\n\n— Pașă, vreau calul înapoi, m-am răzgândit. Nu vreau să pierd calul. Fără el viața mea nu mai are sens. Uite banii și lasă-mă să plec!\n\n— Ben-Ardun, acum calul este al meu și nu este de vânzare.\n\nArabul se gândea acum și la viața pe care El-Zorab o va avea. Va fi bătut și lăsat flămând. Va muri chinuit de cruzimea pașei și a ienicerilor săi. Scoase un pumnal și sări lângă cal, punându-i-l la grumaz:\n\n— Îl omor pașă, să știi! Ia banii înapoi și lasă-mă să plec acasă.\n\nPașa nu se lăsă impresionat. Își dorea calul cu orice preț și răspunse calm:\n\n— Ben-Ardun, nu fii iresponsabil. Dacă îl omori, ai să pieri și tu, pentru că știi că sunt de neînduplecat atunci când cineva îmi face așa ceva.\n\n— Nu! Calul este al meu. Nu pot trăi fără el… Mai bine o viață de sărac decât tot restul zilelor să îl știu departe de mine. Știu că murim amândoi! Copii m-or răzbuna cândva.\n\nArabul ținea vîrful pumnalului sprijinit în continuare de grumazul lui El Zorab. Pașa continuă:\n\n— Ia-ți familia și te mută în satul de lângă. Dacă vreți să revedeți calul, nu aveți decât să veniți și să-mi vizitați când doriți voi grajdul. Este și în interesul meu ca El Zorab să se adapteze mai ușor aici.\n\nBen-Ardun păru că se mai liniștește. Poate că pașa se va plictisi de cal, iar el, cu banii pe care îi va face pornind de la ceea ce primește acum, va putea să îl răscumpere. Și oricum, El Zorab nu va fi mai flămând ca acum, ci dimpotrivă bine hrănit, pentru paradă și pentru plăcerea pașei. Îndepărtă pumnalul de grumazul animalului mai întâi puțin, apoi de tot. Căzu în genunchi, plângând de deznădejde, dar știind că face ceea ce trebuie.\n\nPașa se apropie și îi puse mâna pe umăr, îmbărbătându-l:\n— Ben-Ardun, nu trebuie să îți fie frică de schimbare. Și ție și familiei tale vă va fi mai bine acum.\n\nȘi așa a fost. Cu cei o mie de țechini, Ben-Ardun a schimbat viața sa și pe a familiei sale. A început să crească cai pe care apoi să îi vândă, înzecind mia de țechini în câțiva ani. Impresionat de iubirea arabului pentru animale, pașa îi încredință conducerea grajdurilor sale și i-l înapoie drept răsplată pe El-Zorab. Cu care se zice că și acum se așterne la galop, mergând pe dealuri ca un gând. Din când în când."
  },
  {
    "objectID": "posts-2010s/55454977898.html",
    "href": "posts-2010s/55454977898.html",
    "title": "Racheta albă, pămănt între stele",
    "section": "",
    "text": "Ca să vedeți, stimați tovarăși, am reușit să elucidez un mister vechi de aproape treizeci de ani. Știți, copil fiind nu prea înțelegeam eu tot ce era la televizor, nici chiar din emisiunea de duminică cu Lumea Copiilor (cea cu celor mari – celor mici, da).\nCum ziceam la un moment dat, în acea vreme tot programul TVR-ului pe o săptâmână încăpea pe un stick, așa că mă uitam la orice, deci și la Racheta Albă de vreo câteva ori.\nEi bine, ceva atunci nu mi s-a lămurit în cap. Nu am înțeles niciodată (i.e. până acum două ore) care este legătura dintre numele Racheta Albă al serialului, racheta americană Saturn V din genericul earworm compus de marele Marius Țeicu, respectiv ce făceau copii ăia acolo în pădure în jumătate din serial. Spoiler alert: un grup de nerds & geeks din Girgiu, care l-ar intimida și pe Sheldon Cooper, au ocupat un turn de apă dezafectat și și-au pus jucăriile SF de pionieri cu beculețe acolo, denumindu-l modest “racheta albă”. Nu vă supărați pe spoiler. Fimul e suficient de prost încât e probabil să nu îl puteți urmări oricum.\nMi-am răspuns deci la o frământare imemorială; acum știu ce a vrut să zică autorul. Mi-a apărut în schimb o altă frământare: oare care o fi fost influența filmului asupra mea?\nDouă momente de top (flash required, cred):\nCum se programează calculatorul?!\nNoi suntem toți al doilea"
  },
  {
    "objectID": "posts-2010s/67588626749.html",
    "href": "posts-2010s/67588626749.html",
    "title": "Cristian Dinu",
    "section": "",
    "text": "Azi dimineață, traficul fiind inexplicabil rarefiat, am ajuns la birou cu sfert de oră mai devreme. Mai rămăsese niște cafea în cană-to-go, și “Pe strada Mântuleasa” stătea încă deschisă pe Kindle în dreapta. M-am deci pus pe citit în mașină, ironic, la trei străzi de Mântuleasa. Afară, pentru efect, puțină ceață.\nAm oprit lectura brusc, amintindu-mi că avem de făcut o prezentare via Skype unor suedezi, taman când în carte un domn Beldiman îi prevestea protagonistului acelor pagini ce i se va întâmpla, iar lucrurile, spre disperarea acestuia din urmă, se confirmau cu precizie de ceasornic.\nÎn prezentarea pe care urma să o facem suedezilor era o un punct în care arătam cum se răspunde la întrebări rapid, iar întrebarea dată ca exemplu era “Cine a câștigat premiul Nobel în acest an?” De dragul lor, m-am _gândit_ să pun și un scriitor suedez. Am dat click pe Chrome.\nÎn Chrome, câteva tab-uri deschise. În prim plan, un tab deschis: rezultatele căutării după “Selma Lagerlöf”. Tresar, numele este suedez. Citesc în continuare:\n“Selma Ottiliana Lovisa Lagerlöf a fost o scriitoare suedeză, prima femeie care a primit Premiul Nobel pentru Literatură și prima femeie membră a Academiei Suedeze”\nN-am auzit de Lagerlöf, n-aveam cum să o caut. Se moaie picioarele, prin cap îmi trece “omg, mi se întâmplă și mie…”, “pentru că citit cartea aia în locul ăsta”. Întreb în jur cine mi-a deschis tab-ul, răspunsul este “nu știu cine este Lagerlöf”.\nDin fericire grija pentru fantastic a fost astupată instant de cea de a face o prezentare cât mai bună pentru suedezi și mi-am văzut profan de treabă.\nAbia pe seară am aflat: Selma Ottiliana Lovisa Lagerlöf, mama lui Nils Holgersson a fost doodle-ul de azi (20 nov 2013) de la Google.\nCeva însă s-a întâmplat: quiz-ul cu Stieg Larsson pus în loc de Selma n-a mers la demonstrație…"
  },
  {
    "objectID": "posts-2010s/39391848786.html",
    "href": "posts-2010s/39391848786.html",
    "title": "Cristian Dinu",
    "section": "",
    "text": "Gadget-urile pe care le aveam în 2003. De la stânga la dreapta, Palm m505, display non-retina 160x160 px, storage 8 megabytes, CPU single core 33 MHz. Urmează Benefon Esc!, primul telefon cu GPS și nimic altceva (adică fără hărți). Urmează veteranul și încă iubitul Nokia 6310i, un Alcatel simpatic și nu în ultimul rând primul Nokia cu sonerie polifonică. Ecranul color era de asemenea o raritate prețioasă\nAmintirile nu mor. Doar se descarca. :)"
  },
  {
    "objectID": "posts-2010s/55196235067.html",
    "href": "posts-2010s/55196235067.html",
    "title": "Processing fun",
    "section": "",
    "text": "Regula, nu numai în programare, este că pentru fiecare treabă pe care o ai de făcut ai nevoie de un tip de unealtă. Magazin online? Magento. Manuale electronice? HTML5. Aplicații mobile rapide? Xcode. Cuie? Ciocan. Și așa mai departe.\nMai întâi apare sarcina, apoi unealta. Pe unele le știi de la început, pe alele le cauți până le găsești. Și de multe ori alegerea uneltei poate determina succesul sau eșecul proiectului. Sigur că poți să tai unghii cu cutter-ul sau cu patentul, dar e mai bine să folosești forfecuța (nu dinții :) ).\nSe poate întâmpla însă și fenomenul invers. Să descoperi o unealtă și brusc să îți dai seama de un univers de probleme pe care vrei să începi să le rezolvi cu ea.\nOri asta mi s-a întâmplat alarteieri, răsfoind niște cărți scoase de revista Make: una dintre ele se chema Getting Started with Processing. Am dat de ea întâmplător, căutând niște informații despre Arduino (am să povestesc altă dată și despre el).\nPe scurt: Processing, în ciuda numelui aparent neinspirat, este un limbaj de programare foarte matur care, spre deosebire de altele, vine și cu un mediu propriu foarte prietenos în care poți să scrii ușor programe, chiar dacă nu ești expert. Se instalează instant pe Windows, Linux sau Mac și în câteva minute deja poți experimenta. În plus, minune, merge pus ușor și pe web, dacă nu folosești periferice speciale ale calculatorului (camera video, porturi USB sau microfon).\nCe are însă cu totul special față de celelalte este că poți să te apuci imediat să desenezi sau să prelucrezi imagini ori sunete. O satisfacție instantanee – instant gratification, cum zic prietenii anglofoni – pe care n-am mai primit-o de ceva ani, de pe vremea PLOT-ului și DRAW-ului din Basic S.\nAre suport și accelerare 3D, o tonă de biblioteci deja scrise și în plus ai acces la cod deja scris în Java dacă rulezi pe desktop ori Javascript dacă rulezi în web. Toată lumea câștigă, deci.\nMerită încercat, măcar de dragul de a rula tutorialele. Mi-a luat cam o jumătate de oră să instalez OpenCV, bibliotecile Processing de OpenCV și să adaptez puțin aplicația de detectat fețe de pe webcam încât să pună un zâmbet galben pe oricine. Apoi alte câteva jumătăți (mai multe) de oră de distrat cu colegii. Processing.org te așteaptă. :)\n\n\n\nCaptură de ecran 2013-07-10 la 10.37.58 PM\n\n\nAutorul programului care rulează mai sus este Ira Greenberg și se găsește explicat temeinic la: http://processing.org/tutorials/trig/"
  },
  {
    "objectID": "posts-2010s/37899069438.html",
    "href": "posts-2010s/37899069438.html",
    "title": "Dacă toate tavanele ar fi ecrane…",
    "section": "",
    "text": "Dacă toate tavanele ar fi ecrane și oricine ar putea să afișeze orice pe ele, oare câți ar alege să-și pună deasupra capului o imagine cu cerul? Probabil majoritatea, dar fără să aibă vreun motiv; vor face acest lucru pentru că așa simt ei că trebuie. Ar putea să aibă știrile, ar putea să îl folosească ca pe o oglindă, ar putea pune o operă de artă pe fiecare tavan. Majoritatea insa ar prefera cerul sau albul pereților să fie mereu pe tavanele lor.\nAșa s-a întâmplat de fiecare dată. Radioul a fost la început un ziar cu sunet, televiziunea un radio cu imagine, mașinile, căruțe cu motor. Pentru că saltul mental necesită creativitate, intuiție și mai alex experimentare.\nPe tavanele lor cu ecran, oamenii își vor pune mai întâi cerul, apoi niște pionieri le vor arăta cum un lucru care există poate fi pus acolo sus, modificat doar puțin. Apoi alți pionieri creatori vor face ceva cu totul special și neimaginat pentru ei, ceva ce îi va consolida tavanului menirea.\nLa Read Forward încercăm să fim acei pionieri și creatori ai culturii digitale noi. Avem în stânga vastitatea culturii create până acum, în dreapta tehnologia care este clar cu un pas înainte, iar în fața noastră un viitor pe care îl vrem cât mai aproape și în care să împreunăm cele două entități pe care le percepem diferit.\nNoi, oamenii, am creat niște dispozitive cu mai multe simțuri și pe alocuri cu mai multă inteligență decât a noastră. Tableta este o carte care știe unde se află, cum este vremea afară, o carte care își poate schimba forma și (de ce nu) fondul în funcție de starea celui ce îi consumă experiența, din fluxul de Facebook ori din numărul de cuvinte de bucurie apărute în tweet-urile prietenilor săi. Tableta este o scenă care poate fi atinsă, scuturată, “actorii” de pe ea pot să fie fericiți sau triști în funcție de vremea de afară sau de poziția sa față de răsăritul Soarelui. Or de ce nu, aleator complet, o funție a unui liber arbitru al Dumnezeului din mașină.\nSuntem în fața unui mare început. Suntem ca niște primi exploratori ai Americii, cu diferența că puțini o știm. Le vom spune tuturor ce pot descoperi. Vom fi alături de artiști pentru a umple tavanele-ecran cu ceea ce nu s-a mai văzut până acum."
  },
  {
    "objectID": "posts-2010s/106256957688.html",
    "href": "posts-2010s/106256957688.html",
    "title": "Filmele și cărțile remarcabile ale lui 2014",
    "section": "",
    "text": "Fiecare an îmi agață în memorie reperele sale: proiecte începute, prieteni noi, pasiuni redescoperite, despărțiri, călătorii, clienți, vești, evenimente istorice. 2014 a fost și liniștit și tulburat în același timp; bun în ansamblu, deși nu excesiv de vesel.\nPrintre lucrurile așternute cu mult mai mare discreție de un an care trece se află însă filme și cărți, care modifică permanent mintea, în acest caz a mea. Muzica, pictura și celelalte arte sunt omniprezente, dar mai degrabă sunt reflecții decât declanșatoare.\nIată cadrele și a paragrafele care au făcut ca 2014 să fie unic. Într-o selecție aleatoare.\n\nFilmele și serialele bune ale lui 2014\nCloser m-a prins nepregătit. A fost destul de neplăcut să îmi pună în față atât de tranșant ideea că ceea ce văd și simt ar putea fi (și confirm că deseori este) atât de diferit față de ce simte și face cel de lângă mine. A fost însă revelator și care m-a pus pe gânduri, adică fix ce trebuie să facă un film bun. A fost prima oară când, după un film, am zis că mai trebuie să-l văd de două ori cel puțin.\nThe 7:39 este un mini-serial de două episoade produs de BBC, căruia nu i-aș zice dramă romantică, ci mai degrabă un eseu despre etica adulterului pe care îl pune într-o altă perspectivă față de cea pe care o aveam înaintea lui. Ca bonus, m-a învațat să înțeleg un pic accentele sclifosite ale londonezilor. Prietenii mi-au spus (și evident, nu am cum să vă confirm) că filmul se poate vedea în Popcorn Time, la TV Series, mini-series, respectiv pe canalele clasice de împrumut.\nTrue detective arată că modul în care spui o poveste este mai important decât povestea în sine. M-a lipit de ecran și m-a ținut acolo până la sfârșit, apoi încă zece minute, ca să rumeg ce tocmai am văzut. Cel mai bine ar fi fost să mă uit la episodul întâi știind că am o sâmbătă întreagă la dispoziție, pentru că începându-l marți, am cam pierdut vreo patru nopți. E curat, fără tulburări la inimă, dar a cerut niște introspecții destul de adânci și m-a pregătit să accept eventuale schimbări spirituale serioase în viață. Iar Far From Any Road, melodia de generic, a ajuns în playlist la favorite.\nEntre le murs mi-a confirmat ca școala este nasoală peste tot, nu numai în România. Tot angoasant, dar total într-un alt mod față de Closer. M-a împins și mai puternic înspre ideea că trebuie să fac ceva în educație, unde sper să pun umărul la schimbarea situației preponderent triste pentru elevii de peste tot.\nAmerican Beauty mi-a întărit ideea că bunăstarea și fericirea nu sunt corelate decât infim, că societatea te poate împinge la demență dacă o lași în pace. Mă gândesc din când în când la el, și cauza nu este dată de petalele de trandafiri.\nDr. Zhivago este în listă pentru vastitatea sa și pentru că m-a învățat istorie. Pentru că este frumos povestit, spectaculos ca producție și că mi-a arătat că poți să pierzi totul, fără ca de fapt să pierzi esențialul. Este printre acele filme care îți pune necazurile în perspectiva corectă.\nMai sunt câteva filme notabile, care mi-au rămas în cap, fără să-l modifice însă radical. Sunt California Dreaming, pentru că l-am văzut lângă un cetățean american, Portocala mecanică, pentru că este exotic, interzis și am avut cu cine să-l comentez frumos, Charlie Countryman, pentru că deși este prost cu spume, pune Bucureștiul într-o ipostază inedită – scenă a unui film american de acțiune cu împușcături.\n\n\nCărțile remarcabile din 2014\nSurprinzător, lista de cărți remarcabile citite în acest an este formată numai din cărți de ficțiune. Nu am participat în vară acesta la leapșa “cărților esențiale” de pe Facebook, iată o mică revanșă.\n“Idiotul” a fost prima întâlnire cu Dostoievski. După ce am citit această carte am început să le spun tuturor că bucuria adusă de lectura unei cărți poate să o întreacă pe cea de a avea o mașină nouă. Romanul lui Dostoievski a fost printre lucrările care mi-au adus o astfel de bucurie.\nApoi, după două-trei SF-uri (pentru rebound), am dat de “Insuportabila ușurătate a ființei” a lui Milan Kundera. Văzusem filmul deja, nu m-am așteptat ca romanul să mă troznească atât de tare. Nu este vorba numai de stil, de atmosferă, ci și de modul în care Kundera mi-a răsturnat niște repere morale de care mă țineam bine. După ce am terminat cartea, am rămas tăcut în scaun, fără să pot să mă mișc sau să fac altceva. Nu m-am uitat la ceas, dar cred că a durat cel puțin un sfert de oră.\n„De veghe în lanul de secară” era o datorie mai veche, dar mă bucur că am amânat-o. Mi-a plăcut mult traducerea. Nici tema cărții nu este rea, iar stilul este excelent; fiecare frază este gândită, meșteșugită și pusă corect la locul ei, pentru efect maxim.\nA fost prima (și până acum singura dată) când, preluând un obicei din lumea digitală (iată că se poate), am subliniat text-ul și am scris pe impresii marginea lui. Apoi am împrumutat cartea următorului, iar când am primit-o înapoi am împărtășit sublinierile și comentariile. Social media, ce mai! Oricum, este o experiență nemaipomenită, mai ales dacă persoana este pe măsură.\nEuropolis de Jean Bart a fost motivul pentru care am îndrăgit Sulina mult înainte să o vizitez în 2014. Iar micul voiaj din august m-a determinat să re-cunosc romanul după mai bine de zece ani.\nAșa cum zicea și o caricatură din Dilema Veche, în care un turist se uita la un indicator decrepit pe care scria numele orașului, Sulina nu este aici, ci atunci!. Or, cartea vorbește fix despre acel “atunci”. Și, deși o face într-un stil literar destul de stângaci, textul este demn de citit, iar Eugeniu Botez (omul din spatele pseudonimului) m-a impresionat deseori cu observații și mesaje foarte fine. Atmosfera creată este excelentă, acțiunea nu prea face pauze, micile drame sunt întrețesute într-una mai mare, a comunității și a orașului a cărui letargie deja începuse a se instala.\nAm petrecut doar paisprezece ore în Sulina, cu somn cu tot, dar sentimentul că respir același aer și călc pe aceleași drumuri prăfuite ca și personajele pe care simțeam ca le-am cunoscut cândva, a făcut orele să fie cu totul speciale. Romanul este disponibil online gratis; dacă îl vrea cineva în format Kindle, dau legal.\nDeși învățasem la școală că se poate și altfel, până la Zenobia lui Gellu Naum am fost convins că poezia este cu versuri, că se scrie în strofe, și că rimează, măcar așa cât de cât.\nIată însă că poezie se poate și în paragrafe, în dialoguri. Că poezie înseamnă senzația pe care o primești citind, nu textul pe care îl citești. Mi-a luat luni bune să citesc cartea; a trebuit feliată, n-a intrat totul din prima. Căci Zenobia trebuie citită, subliniată, drăgostită și revizitată des. Pe carte scrie că e “roman” – e doar mică farsă simpatică. Nu știu ce anume este Zenobia, poate o călătorie în vis și dinspre vis, plină de sensuri și polisemantism. Un voiaj diferit pentru fiecare.\nPrin contrast, cu 1Q84 Haruki Murakami a dovedit ca mă poate prelua bou și, după o mie două sute de pagini, și să mă predea vacă. Dar trebuie să recunosc, este o lectură care m-a ținut în priză; iar din iunie încoace, de fiecare dată când văd Luna, mă gândesc la Aomame.\nGogol mi-a oferit o după-amiază și o seară foarte plăcute cu Mantaua, Nasul și Insemările unui nebun, Jean-Claude Carrière a cules (și) pentru mine o mulțime de povestioare interesante ale umanității în “Cercul mincinoşilor”, iar Asimov și Clarke mi-au oferit o curățare a intestinului literar între cărți mai greu de digerat.\nÎi iubesc pe toți autorii. Căci acum o parte din ei sunt eu."
  },
  {
    "objectID": "posts-2010s/38065945443.html",
    "href": "posts-2010s/38065945443.html",
    "title": "Lo-lee-ta",
    "section": "",
    "text": "Lolita şi pot să spun că nu este nici pe departe un roman pe care să îl savurezi pentru că eşti bărbat… cred că din acest punct de vedere cartea îşi tratează fără discriminare cititorii (sau juraţii, cum îi numeşte Humbert Humbert în text).\nContrar aşteptărilor, Lolita este un roman a cărui principală miză este cea morală. Sexualitatea este tratată secundar şi doar ca suport, obscenitatea este inexistentă, iar eroticul este tratat lapidar. Este un roman de dragoste, însă nici pe departe nu este unul erotic.\nÎn ceea ce priveşte senzaţia pe care am avut-o citind cartea am găsit puternice asemănări cu cea pe care am avut-o parcurgând ‘Colecţionarul’ lui Fowles (culmea e că Nabokov este un colecţionar de fluturi pasionat şi cu ceva rezultate remarcabile) — o senzaţie de nelinişte angoasantă însoţită de o uşoară somatizare. Ambii protagonişti sunt obsedaţi, obiectul obsesiei lor este tot o femeie, ambii fac tot ce pot ca acea femeie să îi iubească, ambii îşi ucid indirect victimele. Asemănările se opresc aici şi în ciuda faptului că ambii sunt autori de geniu, Nabokov l-a depăşit în acest caz pe Fowles.\nDecizia de a citi cartea în engleză a fost excelentă. Deşi traducerea ediţiei de la Polirom este bună, am avut ocazia să descopăr că Nabokov este pentru engleză ceea ce a devenit Cioran pentru franceză: un stilist perfect. În ciuda unor pasaje descriptive şi a încercării de a face din Lolita şi un “road novel”, scriitura este excelentă. În plus textul este plin de auto-referinţe, jocuri de cuvinte şi o simboluri interne, pe care am apreciat să le descopăr probabil doar în parte.\nO carte este însă memorabilă în măsura în care găseşti idei relevante. Semiotic, în calitate de cititor eşti interpretantul mesajului de acolo şi interpretarea o faci raportând ce citeşti la experienţele personale. La un moment dat am fost un Mr. Higgins (Pygmalion) care s-a transformat în Humbert Humbert (din punct de vedere al trădărilor, părăsirii, mustrărilor, nu al şi al perversităţii, fireşte). Important e că şi Lolita şi Pygmalion s-au terminat prost pentru protgonişti…\n(foto de la http://imprint.printmag.com/illustration/recovering-lolita/)"
  },
  {
    "objectID": "posts-2010s/43635156121.html",
    "href": "posts-2010s/43635156121.html",
    "title": "De ce cu România e altfel?",
    "section": "",
    "text": "Cu România ești într-o relație. O iubești, te cerți cu ea, te împaci, vrei s-o lași, te răzgândești, apoi fugi și te duci câteva luni la alta mai bogată. După care te întorci la ea, doar e a ta și tu ești al ei, iar ea te bate și te scuipă. Zici iar că pleci, te faci că-ți pregătești bagajul, dar știi că nu poți s-o lași de tot, pentru că ai o istorie împreună, amintiri, prieteni comuni. Închizi ochii îi vezi părțile frumoase, în timp ce ea te buzunărește. Îți zici că ți-e bine, visând pe ascuns la o nouă aventură.\nRelația pe care o am eu cu ea este una tulburată. Anul trecut m-a scos prima oară în stradă, la proteste împotriva celor care au posedat-o în mod nepotrivit. Cel puțin câteva zeci de vene mi-au fost sparte în ultimele zile de mitocănia celorlați parteneri ai ei, iar niște milioane de neuroni au fost ucise în lupta pe care o duc cu prietenii ei de la taxe. Simt că eu și cei apropiați suntem așa cum suntem în ciuda, nu datorită ei.\nAșa că îi înțeleg destul de bine demersul domnului Boia de a scrie De ce este România altfel?, cel puțin pe pe acela de descărcare nervoasă, dacă nu pe cel prezentare corectă a unor fapte istorice.\nSperam ca autorul să aibă și alte fundamente în afară de furie, de aceea m-am adăugat mulțimii prezente aseară la NEC pentru a asculta dezbaterea despre acest subiect. O dezbatere la care au participat titani intelectuali ai aceleiași Românii. Speram că publicarea cărții să se fi dorit o palmă care să trezească din letargie. Speram că se dorește ca schimbătoare de mentalități și atitudini. Speram să dea și soluții nu numai să urle “suntem niște proști”. Speram să spună de ce argumentele pe care le-a scris acolo au într-adevăr un impact negativ. Să spui că România e rea pentru că s-a format târziu e o prostie dacă nu pui în context. Statele Unite au două sute cincizeci de ani și Israel cincizeci și nu pare să le dăuneze.\nEi bine, publicarea cărții a fost pur și simplu publicarea cărții. Discuțiile în loc să trateze subiectul cărții s-au axat pe existența sau non-existența unei psihologii naționale. Fain, dar pe lângă subiect. Surprinzător, dezbaterea cea mai aprinsă a fost dacă Liiceanu a dat sau nu titlul cărții. Vax. Păcat de ocazia ratată.\nAm avut însă timp să caut notițe mai vechi. Am găsit două scrise în metrou pe vremea când eram mai inginer. Iată-le.\nDespre patriotism (august 2009)\nPatriotismul înseamnă să îţi iubeşti patria şi poporul. Adică să iubeşti întăi un lucru abstract, apoi o gloată care de cele mai multe ori te scârbeşte sau în cel mai bun caz te indispune. Să iubeşti guma pe care calci pe trotuar, transpiraţia din 104, pasajul neterminat sau moderatorul de la OTV. Gangul cu miros de pipi şi moşul libidinos care se freacă de tinerele în rochii primăvăratice în tramvai.\nPatriotismul există însă. În diacriticele din chat, în comanda de MP3-uri cu Djuvara din Canada, în frustrarea oamenilor care văd cum guvernul lor o dă în bară în relaţia cu o fostă parte din Romănia.\nPatriotismul există atunci când vorbeşti lucruri interesante cu un prieten, educat în aceeaşi ţară cu tine, patriotismul există când scrii în jurnal că eşti confuz; în româneşte.\nPentru că locul în care trăieşti cel mai mult şi oamenii cu care îţi petreci majoritatea timpului sunt până la urmă “patria” şi “poporul”. Reprezintă modul de viaţă pe care trebuie să îl aperi.\nDespre naționalismul romantic, variantă benignă a natinalismului pur (aprilie 2008)\nScrierile istorice românești, în special cele pașoptiste, interbelice sau din comunismul târziu zugrăvesc în mod “paradis” România și tot ceea ce reprezintă ea. Descrierile sunt bineînțeles exagerate, însă atât timp cât înțelegi acest fapt, nu le rămâne decât partea compensatorie pentru toate mizeriile pe care românii le scriu despre ei în ultimii 20 de ani.\nÎn ciuda pesimismului intern general, românii au totuși ceva important al lor, pentru că altfel nu ar fi reușit să supraviețuiască pentru atâta vreme în ciudă tuturor influențelor externe, politice și culturale, atât de puternice. Nu au excelat niciodată, ce-i drept – nu au creat nici un imperiu cu capitală în România și nu au fost niciodată excesiv de creatori. Mereu cu un pas sau mai mulți în urmă celorlalți, au rezistat intodeauna, introvertit și resemnat, în umbră diverșilor vecini puternici care au au apărut și au dispărut.\nContextul fericit i-a adus azi pe români în apogeul isoriei lor. O pantă ascendentă de 10 ani, care a înscris România, deși nu deplină teritorial, într-un club al bunăstării și al securității în care nu a mai fost până acum niciodată.\nChiar și pentru România cea de dincolo de Chitila lucrurile se schimbă în bine. Bani sunt, know-how-ul vine aproape pe gratis de la companiile străine, mai rămâne doar războiul surd cu mentalitățile și cu bunul simț, atât de afectate de gaură neagră a epocii apuse.\nP.S. Există și o coloană sonoră care se potrivește. :)\nMARIA TANASE - UN TIGAN AVEA O CASA"
  },
  {
    "objectID": "posts-2010s/37934500680.html",
    "href": "posts-2010s/37934500680.html",
    "title": "Cristian Dinu",
    "section": "",
    "text": "Oprimațiilor le este permis o dată la câțiva ani să decidă care anume reprezentanți ai clasei asupritoare îi vor reprezenta și îi vor reprima\n\n— Karl Marx"
  },
  {
    "objectID": "posts-2010s/82328859496.html",
    "href": "posts-2010s/82328859496.html",
    "title": "Bestia",
    "section": "",
    "text": "Bestia mă ia în brațe pe dinăuntru\nîmi stânge plămânii, se împinge de ficat\nintră în glezne unde toarnă smoală pe tendoane\nurcă și îmi agită stomacul, usucă gâtul,\nțipă la inimă, îi zice că nu-i treaba ei să bată așa\nface ochii să mute aproapele departe.\nce bine că nu există decât în cap la mine\nEste ceea ce mâzgăleam pe telefon, acum șase săptămâni, antrenându-mă pentru primul cros, mic dar important. Pe marginea unei alei din Tineretului, rupt de picioare, după doar doi kilometri. Mi-a fost rușine să mă așez pe bancă, pentru că nu mi s-a părut că merit; m-am sprijinit de un copac; crosul pentru care mă pregăteam avea trei kilometri.\nBestia nu s-a lăsat ucisă ușor, trăiește chiar bine mersi. Nu cred de fapt că poate fi ucisă. Am reușit doar să o micșorez suficient încât să muște mai puțin dureros.\nNu scriu pentru a mă lăuda – performanțele mele sunt foarte slabe în continuare. Sunt evoluțiile acestor rezultate și mai degrabă a atitudinii pe care vreau să le împărtășesc. Și, dacă n-ar ploua cu spume, aș fi afară."
  },
  {
    "objectID": "posts-2010s/82328859496.html#offline-sport-cu-profesor",
    "href": "posts-2010s/82328859496.html#offline-sport-cu-profesor",
    "title": "Bestia",
    "section": "Offline – Sport cu profesor",
    "text": "Offline – Sport cu profesor\nMai precis sportul ce ar fi trebuit să facem în școală. JCC are un astfel program excelent pentru orice etnie și vârstă, unde Liliana se descurcă de minune și cu cei ce pot și cu cei ce încă nu pot. Fără aparate scumpe, dar foarte eficient. Încerc să merg de două ori pe săptămână, dar sunt săptămâni în care nu pot. Ședințele de după absențe sunt crunte – mușchii sunt mult mai rapizi la regreses decât la progres."
  },
  {
    "objectID": "posts-2010s/82328859496.html#jucărelele-electronice-inestimabile",
    "href": "posts-2010s/82328859496.html#jucărelele-electronice-inestimabile",
    "title": "Bestia",
    "section": "Jucărelele electronice inestimabile:",
    "text": "Jucărelele electronice inestimabile:\nFără ele n-aș fi făcut mare lucru. Măsoară progresul, te încurajează să continui, te întrețin și te distrează:\n\nZombies Run – aplicație pe iPhone, Android și Win Mo, cu realitate augmentată. Pentru a scăpa de strigoi virtuali, fugi pe bune în viața reală. Super distractiv. Varianta 5K are inclus antrenamentul care te scoală de pe canapea și te duce la 5 kilometri.\nNike+ Running – pe iOS, e un fel de briceag de alergat. Statistici, share, social network de alergat. Plus un gamification subtil care te împinge să nu-l abandonezi."
  },
  {
    "objectID": "posts-2010s/82328859496.html#motivație",
    "href": "posts-2010s/82328859496.html#motivație",
    "title": "Bestia",
    "section": "Motivație",
    "text": "Motivație\n\nThe Blerch, by the Oatmeal (mulțumesc Sabrina pentru pont)"
  },
  {
    "objectID": "posts-2010s/82328859496.html#playlist-ul-de-alergat",
    "href": "posts-2010s/82328859496.html#playlist-ul-de-alergat",
    "title": "Bestia",
    "section": "Playlist-ul de alergat:",
    "text": "Playlist-ul de alergat:\n\nMassive Attack - Unfinished Sympathy\nGnarls Barkley - Crazy\nThe Prodigy - Omen\nThe Prodigy - Smack My Bitch Up\nMoby - James Bond Theme\nMoby - Natural Blues\nMoby - Sunday\nStar Trek Movie [2009] Main Theme\nStar Trek Into Darknes Main Theme\nSurvivor - Eye Of The Tiger :)\nMoby Feat. Mylene Farmer - Slipping Away (Crier La Vie)\nRob Dougan, Kurayamino - Clubbed To Death (Matrix OST)\nDaft Punk - Derezzed (TRON: Legacy)\n\nCam atât. Pentru că niște binevoitori fiind de părere pesemne că bicicleta dezvoltă neechilibrat musculatura, tocmai m-au lăsat fără ea, e foarte probabil să continui această mică aventură pedestră. Următorul jalon: un sfert de semi-maraton, 5.27 km în mai și poate The Color Run, dacă mai am când să mă înscriu. Aici nu mai sunt emoții :)"
  },
  {
    "objectID": "posts-2010s/64422356912.html",
    "href": "posts-2010s/64422356912.html",
    "title": "Cel gol, cel anost, cel irelevant - 3 în 1 la standul României de la Frankfurt Book Fair",
    "section": "",
    "text": "Standul României la Frankfurt într-una din zilele aglomerate\n\n\nUna dintre bucuriile plecatului din țară este aceea de a descoperi locuri și oameni. Alta este că te îndepărtezi de porcăriile de care te împiedici cotidian și de otrăvurile pe care trebuie să le înghiți consistent atunci când stai în București.\nIar când “plecatul” înseamnă a patra vizită la Frankfurt, un oraș destul de neinteresant, îți rămâne doar bucuria depărtării de Dâmbovița. Aparent.\nLa Frankfurt am călătorit pentru a fi expozant la Târgul de Carte de acolo; este cel mai mare târg de carte din lume. Se numește Frankfurter Buchmesse și, în cele cinci zile cât ține, pavilioanele forfotesc de lume, autobuzele cară oamenii între miile de standuri, zecile de restaurante hrănesc rapid negociatorii între două lupte, o mică gară îi duce și aduce de la aeroport și o autostradă alimentează cu mașini o duzina de parcări care îl înconjoară pe acest târg. Închipuiți-vă opt Romexpo-uri puse unul lângă altul și unul peste altul în care de dimineața până seara se fac afaceri și se vând cărți, imagini și idei. Cu bun gust, cu entuziasm și cu dorința de a te ridica peste ceilalți.\nCu mici excepții.\nȘi una dintre aceste rare excepții este standul României.\nEvit în general să vorbesc de rău despre alții din respect pentru ce le iese uneori bine și din teama de a nu greși judecându-i incomplet. În schimb de această dată nu are rost să mă mai ascund după deget: standul României este un mare căcat alb. Un soi de grajd gol cu niște mese în mijloc și rafturi pe margine, încadrate de două roll-up-uri cu design făcut în Word, câte unul la fiecare poartă. Un grajd populat de două entități: un tânăr neras îmbrăcat într-un polar grena cu blugi și pantofi de parc, respectiv o tovarășă cu șal și coc, altfel destul de distinsă intelectuală. Vizitatorii sunt rari și neinteresați. Tânărul fuge de noi când ne aude vorbind românește, făcându-se că nu ne aude, apoi încearcă stângaci un ‘eins-zwei’ la un microfon pe care tehnicianul german îl monta așa, ca să fie. O tânără care apare una din mese și de care nu știm de unde este ne răspunde fâstâcită că nu știe de ce arată în acest hal standul: “N-au știut până în ultima clipă”, ne zice. N-au știut ce?\nPleci dezamăgit și dai de celelalte standuri frumoase și pline de lume: Islanda, Letonia, Malaezia, oricare. Zecile sau suta de mii de euro cheltuite pentru această participare au fost în zadar. Câteva mii de români s-au trezit dimineața și s-au dus la muncă jumătate de an ca să plătească taxe acestui stat mizerabil care i-a cheltuit pentru ca o doamnă cucoană să aibă niște zeci de metri pătrați sub picioare. Câteva milioane de români au pierdut ocazia de a își avea cultura promovată din cauza unor incompetenți.\nDacă aș fi fost eu aseară lângă mașina Ministrului aș fi lovit primul. Pentru că a lăsat să se întâmple așa ceva. O altă crimă pe lângă cele de care este deja vinovat. Nu este de această dată o clădire istorică (nu că aceasta nu ar fi gavă), ci cultura unui loc de lume pentru care tot el este responsabil.\nDar de ce atâta furie? În fond suntem noi, un popor de idioți care i-am ales pe acești boi să ne conducă. Nu mai avem scuză de data aceasta. Nu mai sunt rușii care ni i-au pus în frunte. Nu mai sunt turcii care să îi fi adus din Fanar. Sunt ai noștri. Sunt tații, mamele și mătușile noastre. Suntem noi.\nIncompetența și delăsarea lor sunt incompetența și delăsarea noastră. Impertinența lor este nepăsarea noastră. Existența lor este lipsa noastră de acțiune reală. Nu am dreptul să mă plâng; este standul României așa cum e ea, nu așa cum o privesc eu.\nMai multe poze care să pună lucrurile în context pe Flikr »"
  },
  {
    "objectID": "posts-2010s/87517882268.html",
    "href": "posts-2010s/87517882268.html",
    "title": "Haruki Murakami: 1Q84",
    "section": "",
    "text": "După ce i-am terminat cele mai mult de 1200 de pagini, nu-mi dau seama dacă sunt mai bine sau la fel față de înaintea citirii lui 1Q84. La început m-a iritat pentru că mi s-a părut că este scrisă telegrafic, dar m-am învățat cu stilul. Apoi m-a enervat că mi se părea că personajele deși excelent create sunt cam tâmpițele, dar m-am obișnuit cu ele. M-a agasat că diverse linii epice au fost abandonate, și multe întrebări au rămas fără răspunsuri pe care am încetat să le mai caut de la un moment încolo.\nDar Murakami a reușit totuși ceva special. Să mă facă să citesc o cantitate de informații mai mare decât jumătate de DEX de pe 4 mai până la 1 iunie. Povestea, deși imperfectă ține, stilul este bun, imaginația de admirat (și respectiv de invidiat, în ceea ce mă privește). M-a cufundat într-o lume a lui, un pic mai supra-realistă decât a mea și care nu m-a plictisit decât rar. Mi-a plăcut că avea referințe muzicale și literare care m-au făcut să ascult sau să reascult muzică bună și nouă (pentru mine).\n\nCine vrea o teleportare din cotidian, poate să se urce în trenul 1Q84. Un tren cu un drum cam lung, totuși, dar care trece repede."
  },
  {
    "objectID": "posts-2010s/74539148984.html",
    "href": "posts-2010s/74539148984.html",
    "title": "N-o să mai facă…",
    "section": "",
    "text": "Azi, când pare că nimic nu merge în România, iată o poveste adevărată, care dovedește că unele lucruri merg bine. De data aceasta la Poliție și la Justiție\nNu spun foarte multe, pentru a nu vă strica plăcerea descoperirii. Este o poveste mai veche; a început acum aproape doi ani și am scris la ea pe măsură ce s-a întâmplat. Am păstrat-o până acum pentru că lipsea un ingredient important: Zăpada.\n\n\n\n\n\nFurtul, Februarie 2012\nBucurești, iarnă. Nu mai ninge, dar zăpada acoperă încă totul. Printre stâlpi, câte o movilă albă ascunde fie câte o mașină, fie gheața strânsă după o lună de iarnă adevărată. Când mi se smulge iPad-ul din mână cred că cineva mi-a făcut o glumă, însă nu e așa. Văd doi adolescenți că o iau la fugă și din reflex arunc rucsacul de 10 kilograme și fug după ei. Unul face stânga, celălalt îl urmează. Încă o dată stânga, după blocuri, eu după ei. Fugim toți trei cât putem de repede, cu toate că pe jos este gheață.\nSe despart, îl alerg pe cel din urmă, deși sunt sigur că tableta e la primul. Am mai multe șanse și, dacă îl prind pe cel slab, aflu cine este și cel iute. Nu îl prind. Antrenamentul și motivația lui sunt mult mai puternice decât ale mele. Îi pierd pe amândoi printre mașini, blocuri și zăpadă.\nÎmi dau însă repede seama că pot găsi iPad-ul: are 3G-ul și GPS-ul pornite. După ce recuperez rucsacul, fug în casă să văd unde au ajuns cu el. Hoții n-au fost suficient de isteți să oprească localizarea, aflu că în 5 minute au reușit să ajungă de la Pieptănari la Tineretului. Sun la 112, unde mi se spune să cobor în fața blocului că vine un echipaj de poliție cât poate de repede. Pun aplicația de localizare și pe telefon și cobor. Polițiștii mă așteaptă deja.\nImediat ce află că pot localiza hoții, mă suie în mașină și cer bazei permisiunea să părăsească obiectivul. Începe o urmărire care mie mi se pare că este scoasă din Mission Impossible. Se vede că se bucură și ei. În mașina de poliție le spun că “tableta se află la 350 de metri spre nord, după traseu cel mai probabil în tramvaiul 1. Acum stânga pe Echinocțiului”. Puștanii fac greșeala să coboare din tramvai și să o ia pe o stradă lungă și pustie, unde sunt singuri. Polițiștii, deși mulțumiți că au spațiu de manevră, cer totuși întăriri.\nUrmăriții văd mașina de poliție și grăbesc pasul, fără să fugă, pentru a nu trezi suspiciuni. Îi prindem din urmă, dar la perchiziție, nimic – sunt curați. La capătul străzii sunt deja alte două mașini de poliție. N-aveau cum să scape.\nLocalizarea îmi arată însă că iPad-ul este la maxim 10 metri de ei. Îi văzusem din mașină că au făcut un ocol pe trotuar, dar nu fac pe moment legătura. Folosesc în sfârșit funcția de alarmă a tabletei. Numai că nu se aude nimic…\nFac spirale în jurul celor doi, până când aud un bip-bip-bip înfundat dinspre o movilă de zăpadă. Mă apropii de locul respectiv și aud sunetul tabletei dintr-o fantă care arăta ca și cum ar fi fost înfiptă și scoasă o lopată. Dau să-mi iau iPad-u, dar polițistul mă oprește, scoțându-l cu grijă.\nNimănui nu îi venea să creadă că la 18:35 a fost recuperat iPad-ul furat la 18:07.\n\n\nDeclarații, reconstituiri\nLa secție, oamenii sunt simpatici și profesioniști. Își dau seama că n-am mai fost niciodată într-o asemenea postură și mă ajută. Sunt fericiți că le-a reușit atât de repede să rezolve un caz care altfel părea de nerezolvat. Apar detectivi, ofițeri, tot tacâmul, deși este duminică seara. E clar că fiecare știe ce are de făcut; acum sunt într-un sistem, mă las în grija lui:\n– Acum trebuie să scrieți exact ce s-a întâmplat, uite aici foile, îmi zice polițistul. Aveți pix?\nAm. E impresionat că îndoi A4-ul astfel încât să poată să-l îndosarieze.\n– Bun, deci scrieți acolo ce s-a întâmplat.\n– Narativ, sau cum? îl întreb.\n– Dom’le vrei să îi condamne sau nu?\n– Vreau, bineînțeles, data viitoare cei de la care fură poate nu au așa noroc.\n– Atunci, scrie cum îți zic eu!\nȘi scriu cuminte ce s-a întâmplat cu stilul lui. Povestind mai întâi, apoi îmi dictează traducerea în polițienește:\nDomnule Comandant,\nSubsemnatul Dinu Cristian, posesor al CI seria numărul, fiu al și al, cod numeric, domiciliat în, declar următoarele …\nLa orele , aflându-mă pe , îmi este smulsă, nu reușesc să, sun la 112, împreună cu echipajul, îi recunosc pe cei doi,\nData și Semnătura\nDouă pagini, aceeași poveste, cam de cinci ori. În afară de câteva examene, n-am mai scris niciodată atât de mult de mână într-o singură zi.\nÎmpreună cu doi polițiști, merg să facem și “reconstituiri”: la locul furtului și la cel al prinderii. Sunt pozat arătând cu degetul, jenat și mândru, modul în care s-a petrecut grozăvia. “Așa este procedura”, îmi zic ei calmi.\nAflu cu tristețe că cei doi au crezut că fură un ceas mai mare și erau mulțumiți să-l vândă cu o sută de lei. Au mărturisit totul detectivilor deja.\nÎn cinci ore totu-i gata. Nu pot să nu mă întreb cum de a putut să dureze o jumătate de oră ca să rezolve problema și de zece ori mai mult să o documenteze. Sunt însă mulțumit că în plicul fără bule primit de la criminalist am iPad-ul, înnegrit de praful de luat amprente, funcționând perfect.\nÎmi promit să îl țin mereu încărcat, cu parolă și cu abonamentul la 3G plătit.\nPeste vreo două săptămâni primesc o citație, lipită obsesiv compulsiv de poștaș cu nouă panglici de scoci pe ușă. Să mă prezint la Judecătorie, ca parte vătămată. Îmi pun în calendar și îmi promit că mă duc.\n\n\nPrima oară la tribunal, martie, 28\nJudecata primului\nMă duc. Este prima experiență cu justiția din România:\n8:30 Ajung alergând la Judecătorie, unde fusesem chemat fix la această oră odioasă. Jandarmii de la poartă ridică părintește sprâncenele când, după ce observ un detector de metale, încep gâfâind să imi scot fisele, telefonul și cheile din buzunare. Mi-au spus amuzați că nu e nevoie să îmi scot și cureaua. E clar că nu sunt la aeroport…\n8:35 Caut sala 203 (fostă C2, cum scrie pe citație) și intru, stresat de întârziere. În față o doamnă cu robă gri. În prima bancă doi tineri cu robe negre, distrați de postura în care erau. Aflu mai târziu că sunt avocații din oficiu.\n8:45 Sală în picioare! Intră judecătorul. Cum nu vede pe nimeni înăuntru in afară de mine și de niște avocați din plictisiți, declară ședința deschisă, o suspendă și zice că se întoarce peste o oră, la 9 jumate. Sala trebuie eliberată așa că sunt rugat obligatoriu să ies pe hol.\n8:47 Din fericire pe hol găsesc o masă lângă o priză, poate mai muncesc ceva până când se apucă ei de judecat.\n9:15 Așteptarea continuă. Încep să mă gândesc că e păcat că n-am citit “Procesul” lui Kafka, fără vreo legătură. Lângă mine vorbește o tanti la telefon tare: “Io sînt femeie cu frica lu’ Dumnezeu!! Ei nu i-aș face nimic, dar la restul oamenilor și capurile le-aș tăia că merită, pe cuvântu’ meu!”\n9:40 Ședința se de-suspendă, de data aceasta cu mai multă lume în sală. Sunt 37 de cazuri de judecat, majoritatea eliberări condiționate. Durează cam trei minute o audiere care influențează niște ani de viață a celor în cauză. O viață care pare să nu conteze prea mult nici pentru ei nici pentu cei care îi decid viitorul.\n9:50 Arta te scoate din pușcărie… “Domnule judecător, Mateescu Georgel a participat la numeroase activități recreative, de educație civică, a efectuat numeroase vizite la obiective culturale, a făcut parte din trupa de teatru a penitenciarului… Solicităm eliberarea acestuia.”\n10:15 Pe al meu încă nu l-au luat. Deținuții din boxă sunt calmi. Se fac multe “contopiri”, ce-or fi alea.\n10:35 Ajunge și rândul meu. Nu trebuie să fac decât să dau buletinul. Tomescu, hoțul, este acolo cu niște ochi sticloși, ca de animal. Este clar că i se pare că este nedrept ce i se întâmplă. Mie nu îmi dă importanță, sunt parte din decor. Nu se uită la mine, ci aiurea, în același timp încrâncenat și indiferent. Nu e prima oară aici și știe ce i se va întâmpla. Este o formalitate în care este actor fără voie și n-are chef să-și joace rolul. Sunt întrebat dacă mai am ceva de adăugat, spun că nu, că prejudiciul a fost recuperat. Răspund cu “nu” și la a doua întrebare, dacă doresc să mă constitui în parte civilă. Las legea să își urmeze cursul.\nSunt informat după ceva vreme că Tomescu, recidivist fiind, a primit 2,8 ani închisoare cu executare.\n\n\nTribunal, a doua oară, noiembrie 8\nJudecata celui de-al doilea\nIată-mă a doua oară la tribunal, Judecătoria sectorului patru, de fapt. De data aceasta cu toate electronicele încărcate și pregătite pentru o jumătate de zi de muncă de la distanță. Lejer, la ora nouă și un sfert, ședința tocmai ce a început. O administratoră de bloc este dată în judecată de supușii săi pentru că proiectul de anvelopare al blocului a depășit bugetul inițial de vreo șase ori. Senzația de circ persistă. A urmat un calup de eliberări condiționate. Și deținuții au făcut parte din cluburi și din trupe de teatru. Cultura înflorește în penintenciar. Au muncit și sunt singurii susținători ai mamelor lor acasă. Emoționant, s-ar putea zice. Păcat că nu arată și ce s-a întâmplat cu victimele lor între timp.\nTimpul trece greu. Mă mai uit la robele celor din sală, și încerc să-mi dau seama dacă fiecare înseamnă ceva. Mă dezamăgește că majoritatea și le-au aruncat pur și simplu pe umeri în scârbă. Nici măcar nu și le-au încheiat cu un nasture. Sunt grăbiți și nepăsători cu ce se întâmplă acolo. Citesc prin dosare și trag cu urechea când le vine rândul să recite neimplicat numere de articole din Codul Penal, în timp ce impactul în destinele celor ce i-au plătit sunt la fel de importante ca reușita operației unui chirurg.\nRoba grefierei arată cel mai bine. Este gri și călcată. Iar cel mai răbdător este judecătorul. Este incredibil cum poate să reziste la toate prostiile pe care le aude și la genul de oameni pe care îi vede. Judecătoria Sectorului 4 este un fel de colon gros al orașului, iar el trebuie să-i supravegheze tractul.\nÎmi văd de treabă, cu urechile ciulite după numele meu. “La ce noroc am, o să fiu ultimul iar”, îmi zic. “Noroc că pe la unu-două se termină, că n-au nici ei chef să se lungească cu prostiile”. Am avut dreptate, mai aveam de așteptat.\nNoroc că am bateriile pline, la propriu, nu la figurat. Scriu e-mail-uri, mai programez ceva, până când mă vizitează polițistul sălii. Vigilent, îmi spune șoptit că nu am voie să am laptop deschis în sală. L-am întrebat de ce, și a zis că pentru că așa este regulamentul. M-am uitat urât și l-am închis. L-am pus în rucsac, de unde am scos iPad-ul. Polițistul, atent asigurator al disciplinei în circu, îndepărtat între timp s-a întors și mai iritat. Îi zic în șoaptă, având în fundal povestea unei bătăi în penitenciar a unuia dintre doritorii de eliberare condiționată, că n-a zis nimic de tabletă, ci doar că nu am voie cu laptop.\nÎmi face semn că trebuie să discutăm afară. Ies și îl ascult activ. Îmi zice, vădit mulțumit că poate să vorbească cu voce tare:\n– N-ai voie cu nimic acolo. Uite regulamentul, dacă nu înțelegi.\nPe ușă sunt două foi, la fel de vechi ca tabletele lui Moise, au câteva zeci bullet-uri cu porunci pe care nu am răbdare să le citesc.\n– Aveți vreun motiv? Deranjez pe cineva?\n– Dom’le, matale nu înțelegi care e regulamentul? N-ai voie cu aparate și cu ziare.\n– M-ați chemat la opt jumate și acum e un’șpe, îi zic, revoltat. Dacă vroiați să respect regulile pe care voi le-ați pus aici, trebuia să mă chemați la ora când e bucata mea, la care oricum n-am ce face. Practic voi mă sechestrați acolo, cu toate că nu eu sunt acuzatul.\n– Să nu te văd cu altceva, auzi? se face că nu mă înțelege.\nDe fapt nu mă înțelege.\n– Lucrez afară, dar mă chemați dumneavoastră când mă strigă în sală, așa e bine?\n– Nu.\nRenunț, înainte de a zice ceva care să mă bage prin vreun arest, amintindu-mi că mai am vreo patru coli și două pixuri în geantă. Celuloza are voie în sala de judecată judecată dacă nu este tipărită.\nMă întorc și scriu vreo trei pagini despre mine și despre alții, până când aud că “pe Iancu îl lăsăm la urmă, pentu că e minor”. Mă uit în sală să văd cine reacționează. Îl văd pe Iancu, scund, uscățiv și negru – a venit mai devreme, dar nu l-am recunoscut.\nEste cu mamă-sa, tot scundă, dar spre deosebire de el grasă, îmbrăcată într-un contrastant trening alb. Depășiți de ce se întâmplă, se vede că s-au îmbrăcat cu ce aveau mai bun, sunt curați și aranjați.\nÎn douăzeci de minute ne vine rândul, după ce aflu despre povestea unor vecini de vilă care se judecă pentru își închid răutăcios gazele și apa unul altuia.\nSunt chemat în față, alături de ceilalți implicați. Judecătorul mă întreabă dacă mențin ce am declarat. Da, mențin. Doresc să mă constitui parte civilă? Nu, nu doresc.\nIancu este apărat din oficiu. Doamna așezată în dreapta judecătorului, la biroul ei perpendicular, citește o propunere:\nIancu să fie condamnat cu pedeapsa minimă, cu suspendare, pentru că inițiativa infracțiunii i-a aparținut lui Tomescu, celălalt. Situația familială este specială, se află la prima abatere, nu este un pericol dacă pedeapsa este primită cu suspendare.\nCând termină de citit judecătorul întoarce capul spre mine și mă întreabă eu ce propunere am. Îi spun onorat și stângaci că sunt de acord cu ceea ce a spus doamna…\n– Doamna Procuror, îmi zice, cu un ton care m-a făcut să mă aștept să-mi facă și cu ochiul.\nÎși îndreaptă apoi privirea spre copilul acuzat și îi zice:\n– Dacă recunoști ce ai făcut, poți să primești o reducere de o treime din cât ai primi în mod obișnuit. Vrei?\nAcuzatul dă din cap că da. Nu are curaj să vorbească, este prea emoționat. Grefiera tipărește harnic o declarație pe care Iancu o semnează fără să o citească. Nici el în negru, nici mamă-sa în alb nu știu ce li se întâmplă. Judecătorul continuă:\n– Ai avut noroc de data asta, dar data viitoare, dacă mai faci ceva, sigur nu scapi.\nDeclară sesiunea închisă. Îmi iau rucsacul de pe una din bănci, gândindu-mă dacă ceea ce s-a întâmplat a fost bine. A fost. Unul, cel care merită să fie departe, e departe, iar copilul e speriat acum. Sistemul funcționează. Îi zic liniștitor puștiului care, ieșind, trece cu frică pe lângă mine:\n– Are dreptate judecătorul, să știi, de data asta ai scăpat ușor. Lui Tomescu i-au dat 2 ani și 8 luni…\nSe uită nedumeriți la mine, și el și maică-sa care apăruse între timp. Mi-am dat seama că habar nu aveau nici ce a zis judecătorul, nici ce s-a întâmplat cu Tomescu.\n– Pe Tomescu l-au băgat la pușcărie, le zic din nou. Ție ți-au dat “cu suspendare”, adică ai scăpat de pușcărie, nu te trimit acolo.\nFața li s-a luminat instantaneu, nu știau ce este aceea pedeapsă cu suspendare. Continui:\n– Numai că vezi că dacă mai faci ceva intri sigur și cu doi ani mai mult.\n– Nu mai fac nimic…\nMă aplec să-mi descui bicicleta, atent fiind în jur să văd dacă vreun urmăritor așteaptă să-mi dea pedeapsa și mie. Nu este. Îi spun și maică-s-ii:\n– Dacă mai face ceva, e foarte rău. O să fie pedepsit cu acea pedeapsă plus închisoarea de care a fost iertat acum.\nÎmi răspunde recunoscătoare:\n– Am înțeles, Domnu’! Mulțumim mult! N-o să mai facă…"
  },
  {
    "objectID": "posts-2010s/41730301545.html",
    "href": "posts-2010s/41730301545.html",
    "title": "Cred că trebuie să ne mutăm într-o țară cu chirie",
    "section": "",
    "text": "Pata pe tavan\n\n\nCei care au stat și în casa lor și cu chirie știu care este diferența între reacția pe care o ai atunci când vezi o pată de apă în colțul tavanului în fiecare dintre cele două ipostaze. Când vezi, chiriaș fiind, o pată pe tavan: “Hihi, ia uite o pată”. Când casa este a ta, nu vezi o pată. Vezi o infiltrație, vezi viitoarea tencuială căzută și pata se extinde de pe tavan pe creierul tău. Este pata ta, este problema ta, este responsabilitatea ta să o rezolvi. Nu există comic în acea pată.\nEi bine, România este o țară la care sunt co-proprietar. Și de aceea mă supără fiecare pată pe care o văd. Și în fiecare zi parcă mai apare câte una. O pată cu pistele de biciclete scumpe de parcă primăria ar fi făcut tunel în munte, nu ar fi lipit niște scoci galben pe trotuar printre mașini. Și ale naibii sunt acum și desființate, pe merit, ce-i drept. Apoi un senator care se joacă cu nervii nației cum mă jucam eu cu nervii câinilor din curți când alergam cu un băț pe care il păcăneam de cealaltă a gardului. Apoi o presă care a uitat să-l mai întrebe pe înaltul conducător cum mai stă cu doctoratul.\nMi-ar plăcea să văd cum e într-o țară închiriată. Unde să zâmbesc distrat când îmi dau seama ce idioți sunt proprietarii.\nSursă foto(http://thepathtofrugality.blogspot.ro/2011_01_01_archive.html)"
  },
  {
    "objectID": "posts-2010s/40044257256.html",
    "href": "posts-2010s/40044257256.html",
    "title": "Moartea Muzeelor",
    "section": "",
    "text": "Știu de ce nu-mi place: în muzeele din București principalul exponat este Moartea. Ubicuă, în diverese forme, pare să fie prezentă peste tot și în tot, ea sigur a dat like la fiecare dintre aceste temple ale culturii capitalei.\nPrima oară am conștientizat-o a fost la Muzeul de Istorie, acum vreo cinci ani, în praful de pe Columnă și în gratiile prost sudate de la ușa Tezaurului. Apoi am respirat-o în rugina și frigul de pe turbinele din Muzeul Tehnic și am atins-o pe niște manete murdare ale Muzeului CFR. Anul trecut, i-am simțit privirea sticloasă în ochii animalelor renovate de la Antipa.\nNu-mi era dor; însă duminică am regăsit-o, neschimbată, la Muzeul Țăranului. S-a așezat în camere mari, îndestulate de lucruri fel de fel. Iile arătau ca într-o reclamă la detergent, dar prima parte, cea “înainte de spălare”. Casa în casă, foarte frumoasă de altfel arăta ce înseamnă să nu îngrijești lemul cu anii.\nLa MȚR fără ghid nu înțelegi mare lucru. Obiectele au titluri fără explicații. Și ghid nu ai… Doamnele custode (am aflat că așa se numesc), sunt acolo, dar rolul lor se reduce la a fi santinele care protejează ceea ce a mai rămas în fața vitrinelor.\nStau cuminți, câte una în fiecare din încăperile înalte cât două etaje. Sunt plasate strategic pe lângă calorifere (deh, tot cultura). Cele norocoase au și o priză în care își încarcă mobilul mic cu butoane. Șed cuminți pe scaune din care a ieșit buretele într-o parte și vesta albastră de fâș este un fel de uniformă pentru toate. Când apare vreun mușteriu se ridică chircite de frig și îi urmăresc fără expresie pașii și gesturile. Dacă te dai după vreun colț vin după tine. Intri în vreo cameră nesupravegheată, vin la margine și se uită. Când am ridicat mâna mi s-a spus prompt “Să nu atingeți, aveți grijă!”. Mă scarpin atent și continui drumul. Când ies din perimetrul lor și eu și ele ne simțim ușurați. Însă intru imediat în teritoriul altcuiva, iar la ele mai apare alt rătăcit. Și totul se repetă. De frică, totuși nu mă mai scarpin.\n“Distratul” și “interacțiunea” de la MȚR în prima duminică a anului s-au redus la a mă așeza în niște bănci de școală, care spre tristețea mea le-am găsit la muzeul vieții rurale, deși erau identice cu cele în care am învățat până în clasa a opta în centrul Piteștiului. Dar nu de mirat, totuși, pentru că până la urmă toți ne tragem de la țară.\nSunt dezolat; de fiecare dată mă aștept ca la ieșire să fiu mai educat și mai entuziasmat, pentru că fiecare dintre temele acestor muzee poate deveni o insipirație pentru un hobby, măcar efemer.\nDar nu e așa. La Istorie nu pun pe cap niciun coif roman, la artă contemporană nu agăț conserve de niciun tavan, la Antipa nu leg un silex de nicio coadă de topor, la MȚR nu cos nicio ie. Peste tot sunt pus să mă uit și să mă minunez. Atât.\nSursă foto: Turul virtual de pe site-ul MȚR"
  },
  {
    "objectID": "posts-2010s/83301835125.html",
    "href": "posts-2010s/83301835125.html",
    "title": "Milan Kundera, “Insuportabila ușurătate a ființei”",
    "section": "",
    "text": "Aceasta e una dintre acele cărți care îmi trag o brazdă în creier, amestecă lucruri pe acolo și produc un fel de traumă ce nu se vindecă vreodată.\nNu știu de ce oamenii scriu recenzii detaliate la cărțile pe care le-au citit. Adică știu, le place să se vadă scriind și fiind citiți, dar nu-mi dau seama dacă folosește cuiva. Până când nu o voi găsi o utilitate, mă voi rezuma la câteva citate (aleatoare).\n“Fiul lui Stalin și-a jertfit viața pe altarul căcatului. A muri pentru căcat nu înseamnă o moarte păgubită de semificații. Nemții care și-au sacrificat viața pentru a extinde cât mai departe spre răsărit granițele imperiului lor, rușii care au murit pentru a face ca puterea lor să ajungă cât mai departe spre apus, da, aceștia au murit, într-adevăr, jertifnu-se pe altarul unei prostii, iar moartea lor e lipsită de sens și de orice valoare generală. În schimb, moartea odraslei lui Stalin a fost singura metaforă în toiul univesalei imbecilități a răsboiului mondial.”\n“*Einmal ist keinmal*, o dată nu însemnă nimic, e ca și cum nu s-ar fi întâmplat niciodată. Dacă nu poți trăi decât o singură viață e ca și când n-ai trăi deloc.”\n“Tomáš nu-și dădea seama, atunci că metaforele sunt un lucru primejdios. Cu metaforele nu-i de joacă! Dragostea se poate naște dintr-o singură metaforă.”\n“– Pentru că a iubi înseamnă a renunța la forță, îi răspunse Franz, cu blândețe în glas.\nSabina își dădea seama de două lucruri: în primul rând că această frază era frumoasă și veridică. În al doilea rând, că, rostinf această frază, Franz se descalifica în viața sa erotică.”"
  },
  {
    "objectID": "posts-2010s/45181232408.html",
    "href": "posts-2010s/45181232408.html",
    "title": "Cristian Dinu",
    "section": "",
    "text": "– Aveți și pizze ceva mai mici? Nu îmi este atât de foame, îl întreb pe ospătarul care aștepta răbdător și zâmbitor să-i zic ce vreau.\n– Nu, dar am putea să vă dăm una normală și să mâncați jumătate. Avem niște aurolaci în spate care se bucură enorm de orice rest.\nDupă ce am văzut aseară un TED super interesant despre cum trebuie tratată filantropia, azi am mai primit o lecție, indirectă. Propunerea ospătarului m-a responsabilizat pe loc. Aveam în gând o pizza rustică, cu șuncă, ou și cârnați, dar n-aș putea să le fac asta bieților tineri. Așa că am comandat o salată cu pui – nu aș vrea să le provoc probleme la inimă."
  },
  {
    "objectID": "posts-2010s/48196894541.html",
    "href": "posts-2010s/48196894541.html",
    "title": "Cristian Dinu",
    "section": "",
    "text": "Play\n\n\n\nVimeo\n\n\n\n\n\nÎn fiecare an sărbătorim nu anul, ci ceea ce am reușit să facem în acel an. Pentru Paul Balogh a fost un an plin. Primul an al lui cu Read Forward-ul."
  },
  {
    "objectID": "posts-2010s/38057356011.html",
    "href": "posts-2010s/38057356011.html",
    "title": "Pielea in care traiesc (La piel que habito), film 2011 — impresii",
    "section": "",
    "text": "Mă gândesc mereu că autorilor de scenarii (și creatorilor de artă în general) trebuie să le fie foarte greu să inventeze mereu ceva cu totul nou. Și că de aceea este normal să folosească și ei modele și clișee, la fel ca în orice domeniu.\nFilmul lui Almodóvar este o confirmare că și cei mari fac acest lucru. Am avut plăcerea să regăsesc în ora și jumătate a filmului o reinterpretare dar și un amestec între Pygmalion-ul lui Shaw și Colecționarul lui Fowels, puse într-un context contemporan destul de bolnav. Poate din cauza limbii spaniole, am simțit și un ușor iz de telenovelă la un moment dat, dar m-am acomodat repede.\n\n\nUna peste alta, produsul rezultat este în ansamblu agreabil și valoros. La piel que habito e un thriller în care multe mistere sunt dezlegate elegant, pe măsură ce acțiunea înaintează, într-un ritm de altfel foarte rapid. Seamănă cu un roman page-turner, pe care nu-ți vine să-l pui jos până nu îl termini. Jocul cu timpul este și el bine făcut: flash-back-urile se integrează bine în cronologia filmului, deși de vreo două-trei ori tot apuci să te întrebi dacă ce vezi se întâmplă acum sau ești încă în trecut.\n\nNu îmi dau seama dacă ostentativ sau nu, filmul este desenat foarte european. Decorurile interioare și exterioare sunt superbe, iar aluziile la arta lumii vechi sunt multe și evidente. Iar protagonista este o Venus intangibilă în spatele unui ecran, pozând ca Olympia lui Manet sau Maja lui Goya.\n\nExcepție face muzica, foarte bine aleasă, dar esențial americană. “Petite Fleur”, Sydney Bechet, apare în film ca un refren, metaforă probabil la delicatețea și fragilitatea anumitor personaje.\n\nJocul actorilor nu este exaltant, în schimb se vede că regia este una de top. Banderas citește parcă de la prompter, dar poate că acesta trebuie să îi fie personajul – rafinat la suprafață și monstru în interior. Mai degrabă personajele secundare s-au străduit să lase o impresie bună.\n\nOricum, să vezi un film cu Banderas, să recunoști și apoi să spui lucruri bune despre el, este ceva până acum unic. Chiar mi-a plăcut, nu mint… soy un hombre muy honrado. Parol!"
  },
  {
    "objectID": "posts-2010s/72878502075.html",
    "href": "posts-2010s/72878502075.html",
    "title": "Dragă Românie - Episodul 2",
    "section": "",
    "text": "Draga părinte,\nNu fi supărat pe copil atunci când în primii lui ani de viață nu reușește să facă ce n-ai putut tu să faci până acum, dar sperai subconștient să facă el în loc. Bucură-te când reușește ceva ce n-ai reușit tu, dar nu fi supărat când nu îi iese.\nNu te supăra când vine cu o notă proastă acasă. În loc să-l cerți, consolează-l. Spune-i că important este ceea ce învață și ce înțelege, mai degrabă decât ce notă i-a fost dată. În loc să-l pedepsești, întreabă-l cum îl poți ajuta.\nÎn plus știi că profesorii dau uneori note mici aiurea și din motive arbitrare. Amintește-ți ce făceai tu când luai o notă mică – erai motivat să înveți mai bine, o considerai o evaluare corectă, sau erai speriat la culme de ce o să zică ai tăi ori ce pedeapsă vei primi? Scapă-i pe ceilalți de acest stress, fii rezonabil.\nNu fi trist dacă se descurcă prost la o materie. De cele mai multe ori nu este vina lui. Este vina profesorului care în loc să lucreze cu cei rămași în urmă lucrează cu cei buni. Ceea ce îi face pe cei buni să devină mai buni și pe cei slabi să devină și mai slabi. Apoi ciclul se reia. Nu-l condamna deci pe el pentru o vină ce de multe ori nu-i aparține. Întreabă-l ce n-a înțeles și ajută-l să înțeleagă. Vorbește cu profesorul și roagă-l să îl ajute să recupereze.\nÎncurajează-l să învețe din toate, nu numai matematică și română. Viața înseamnă mai mult decât cele două. Așa este, sistemul de evaluare este idiot și îl testează preponderent la aceste materii. Numai că pentru a fi fericit are nevoie să știe filozofie, pentru a lua decizii corecte trebuie să înțeleagă economia și istoria.\nAcceptă că oamenii sunt diferiți: copilul tău este diferit de ceilalți copii și totodată diferit de tine. Dacă ți-a plăcut sportul, nu e obligatoriu ca și lui să-i placă. Dacă fata vecinului, colegă cu el, scrie compuneri frumoase, nu înseamnă că și al tău are aceleași talente. Poate el știe să picteze sau să se exprime prin dans ori este un excelent lider al echipei de baschet.\nNu-i spune niciodată că e prost, pentru că ești părintele lui și te va crede. Îi spui cuiva ca e prost și așa va face. Este o profeție auto-împlinită.\nUite, mie mi-au spus că la română, latină, istorie și alte asemenea nu sunt bun, drept urmare așa a și fost – m-au convins că eu nu pot să scriu, sau să simt arta, că am o minte potrivită pentru altceva și i-am crezut. M-am concentrat deci pe matematică și fizică, iar restul le-am ignorat, rămânând astfel cu lacune serioase. La examene româna m-a tras mereu în jos, iar de la 25 de ani încoace tot recuperez ceea ce n-am primit atunci.\nAh, era să uit: nu îți fie frică de tablete și de Internet și de telefoane.\nUn părinte îi spunea fiicei sale care a făcut acum un an o machetă de laptop din hârtie: “Ehe, când eram ca tine, nu puteam să fac asta, pentru că nu era încă inventată”, “Așa târziu s-a inventat hârtia ?!?” l-a întrebat bulversată fata.\nPercepem diferit Intenetul și tehnologia pentru că am trăit și fără ele. Le-am văzut inventându-se; de aceea ele nu fac parte din “natură” așa cum fac parte radioul, telefonul fix, aragazul și mașina de spălat, fără de care nu știm cum se trăiește.\nDă-i o șansă copilului să folosească tehnologia și să îi devină naturală, pentru că ceilalți o fac, iar el va rămâne cu un handicap. Nici tu nu ai scris cu toc sau cu pană și nici nu ai mers cu căruța. Trimiți SMS-uri și dai mail-uri, nu scrisori cu plic și timbru. Nu-l bloca într-o epocă ce nu mai există. Calculatoarele nu strică ochii mai mult decât hârtia și sigur este mai antisocial dacă stă la televizor în loc să stea pe Facebook…\nAh, încă un lucru: educația fizică e la fel de importantă ca româna și celelalte materii. Dă-i șansa să aibă un corp care să-i ajute mintea să facă performanță. Ajută-l să fie sănătos cât să trăiască mai mult decât tine. Sigur merită și sigur că vrei asta…\n(VA URMA)\nDin episodul viitor:\nDragă profesore,\nNu mai aștepta să-ți dea statul sau ministerul ceva. Dacă în atâtea zeci de ani n-a făcut-o, ce crezi că s-a schimbat?\nÎn plus chiar dacă vrea, nu are de unde. Suntem o țară săracă, de aceea avem o educație proastă și pentru că avem o educație proastă suntem săraci. N-are de unde să ne ia taxe…\nUPDATE:\nAm descoperit și un articol excelent legat de același subiect, scris de Izabela COTELIN la Dilema Veche: Copilul meu nu-i premiant"
  },
  {
    "objectID": "posts-2010s/48871640479.html",
    "href": "posts-2010s/48871640479.html",
    "title": "Cristian Dinu",
    "section": "",
    "text": "Gala bun de tipar"
  },
  {
    "objectID": "posts-2010s/85403546558.html",
    "href": "posts-2010s/85403546558.html",
    "title": "“Simboluri ale democrației”",
    "section": "",
    "text": "Ridicam degetul acum câteva săptămâni spre Ministerul Educației și Centrul Naţional de Evaluare şi Examinare (C.N.E.E.), aflat în subordinea sa. Acuzam CNEE că a organizat o licitație proastă, nedreaptă, întârziată.\nIată însă că această licitație nu numai că are atributele de mai sus, ci se pare că este și ilegală. Federația Editorilor din România, respectiv două companii private au contestat licitația, iar Consiliul National de Solutionare a Contestatiilor a decis suspendarea acesteia (detalii).\nCa de obicei. Ministerul Educației nu a reacționat în vreun fel. Pe site-ul edu.ro, azi, la patru zile după suspendare, singurul comunicat de presă nou este că domnul Pricopie confirmă Biblioteca Centrală Universitară ca fiind un simbol al democrației românești. Atât.\nMă aștept însă să reacționeze și cred că modul în care o vor face va fi previzibil și caragialesc, în modul cel mai îngrozitor al acestuia. Ministrul sau directorul CNEE vor ieși public declarând, cu lacrimi în ochi, că Baronii manualelor ne-au învins… Am încercat să facem totul pentru propășirea educațională a aceste națiuni, pentru acest popor unic, pentru acești copii minunați [suspin], dar ei iată că ei au reușit să ne blocheze inițiativa în ciuda eforturilor noastre supraomenești de reformare.\nVor continua: interesele lor sunt comerciale, ei vor bani, nu să fie bine pentru copii. Am încercat să facem totul așa cum trebuie, dar ei nu ne lasă.. Desigur. Doar nu ne așteptăm la Este vina noastră ca Minister și ca CNEE pentru că n-am pus pe cine trebuie să organizeze treaba, pentru că nu ne-am consultat în fapt cu nimeni, pentru că am încercat să ne păstrăm relațiile cu cine știe cine. Ne este rușine, avem un plan și încercăm sincer să facem lucrurile mai bine de aici înainte. Dar nu.\nDacă și CNEE sau Ministerul Educației ar fi simboluri ale democrației, ar trebui să explice ce se întâmplă, nu să tacă în sfidare, făcându-se că nu s-a întâmplat nimic.\nDacă ar fi simboluri ale democrației, ar trebui să ne anunțe cine este responsabil pentru această grozăvie și respectiv cum procedează cu el, respectiv cum fac să rezolve problema acum astfel încât așa ceva să nu se mai întâmple vreodată.\nCine sunt în fapt cei care gestionează introducerea acestor tehnologii noi în școală? E simplu de aflat: uitați-vă la site-ul lor, http://www.rocnee.eu/, și vedeți cum arată, cum se navighează, ori cum sunt puse imaginile în acest site. Ei, cei care nu sunt în stare să aibă un site mai bun decât al băcăniei din colț, decid soarta manualelor digitale (care au majoritatea ADN-ului lor comun cu un site), manuale digitale care vor fi folosite de milioane de elevi, mulți ani de aici înainte.\nSunt incompetenți, ne consumă banii din taxe degeaba și, cu toate acestea, rămân acolo primindu-și lefurile. N-a fost nimeni dat afară, n-a fost nimeni avertizat. Nimeni nu este responsabil pentru acest fiasco.\nE genul de nedreptate la care ți se face rău fizic dacă te gândești la ea. Într-o companie privată, pentru a zecea parte din ce au făcut ei cu această inițiativă, ești concediat instantaneu și deseori urmărit penal pentru pagubele produse. La MEN ori CNEE, însă nu. Acolo e bine. Vivat democrația și beneficiarii dânsei. Deloc simbolici."
  },
  {
    "objectID": "posts-2010s/38074411287.html",
    "href": "posts-2010s/38074411287.html",
    "title": "Cristian Dinu",
    "section": "",
    "text": "2011-01-27 Jules Verne despre viitorul cartii, Bucuresti from Cristian Dinu\n\n\nJules Verne despre viitorul cartii, Bucuresti.\nAm folosit această prezentare pentru a împărtăși opiniile mele pe viitor de cărți în octombrie 2011"
  },
  {
    "objectID": "posts-2010s/38073626098.html",
    "href": "posts-2010s/38073626098.html",
    "title": "Cristian Dinu",
    "section": "",
    "text": "Success fără Stress - Meetings 4 Success Bacău Romania [Romanian] from Cristian Dinu\n\n\nSuccess fără Stress - Meetings 4 Success Bacău"
  },
  {
    "objectID": "posts-2010s/100734756083.html",
    "href": "posts-2010s/100734756083.html",
    "title": "În rând cu lumea și uneori chiar peste ea: România la Frankfurt Book Fair, 2014",
    "section": "",
    "text": "Ar fi o nedreptate să nu povestesc despre standul României la Salonul de Carte de la Frankfurt. Anul trecut, în 2013, am fost atât de dezamăgit de ceea ce s-a întâmplat acolo, încât mi s-a făcut rău fizic când am văzut cum arăta.\nAnul acesta însă schimbarea în bine este enormă – standul este elegant și modern. Personalizat, fără călușari, fără roți de căruță. Se vede că în spatele lui se află designeri buni – arată bine, îți place să stai în el. Drept urmare lumea vine, se uită, întreabă. În cele treizeci de minute pe care le-am petrecut în stand am văzut sute de oameni admirând punerea în operă și conținutul.\n\n\n\nCărțile nu mai sunt în țiplă – le poți lua de pe raft și răsfoi în liniște în stand la una din mesele cu scaune. Selecția este bună – benzi desenate, Vișniec, Naum. Chiar și cățelul invalid al lui Farago pare optimist în acest stand.\nAproape mă simt gazdă – atunci când o nemțoaică se apropie curioasă să vadă ce e pe la stand, iau un catalog cu scriitorii români contemporani (redactat în engleză și conținând extrase din lucrărie fiecăruia) și i-l ofer zicându-i: “Here, you can have one!”\nIar ea, intr-o românească cu gramatică și pronunție impecabilă: “Mulțumesc, am deja unul. M-am întors să văd ce cărți în românește pot găsi, pentru că am citit ce am”. Doar înfățișarea și un pic de accent în propoziție trădează că nu s-a născut în Carpați.\nAflu că tocmai s-a întors din București, unde și-a petrecut un an pentru a învăța să vorbească limba română. A reușit total. Își alege niște cărți și decide să rămână la evenimentul de după.\nChiar și cei care nu sunt neapărat interesați de cărțile țării vin și primesc o ciocolățică românească sau două trei caramele tricolore. Nu e un truc ieftin, are efect – dulcele atrage – cască puțin gura, văd al cui este standul, dau dun cap aprobator și merg mai departe.\nFelicitări deci echipei de la Ministerul Culturii care s-a ocupat în acest an de participarea României la târgul de carte. A făcut o treabă excelentă!\nVezi și alte fotografii în albumul Flikr"
  },
  {
    "objectID": "posts-2010s/53422176002.html",
    "href": "posts-2010s/53422176002.html",
    "title": "Cristian Dinu",
    "section": "",
    "text": "Interviu la Radio România Internațional: \"Read Forward, de la cărţi digitale la aplicaţii pentru copii\""
  },
  {
    "objectID": "posts-2010s/38073443186.html",
    "href": "posts-2010s/38073443186.html",
    "title": "Cristian Dinu",
    "section": "",
    "text": "Risk Management (managementul riscului) presentation at PMI Monthly Meeting from Cristian Dinu\n\n\nRisk Management (managementul riscului) prezentare la PMI Monthly Meeting"
  },
  {
    "objectID": "posts-2010s/78994855986.html",
    "href": "posts-2010s/78994855986.html",
    "title": "Care ți-e insula, amice?",
    "section": "",
    "text": "Acum câteva zile am auzit o părere care m-a intrigat, pentru că pare (și poate este) perfect adevărată: “Cei care nu sunt născuți în București, dar trăiesc în București au ca prieteni oameni care sunt veniți tot din afara Bucureștiului”.\nMi-a rămas în cap și, pentru a mări confuzia, am trecut la treabă și am făcut o statistică având la bază prietenii de pe Facebook. Situația de acolo reflectă destul de precis ceea ce se întâmplă în off-line:\nNumărul de prieteni: două sute și un pic\nEșantionul total: 134 de persoane (cu hometown declarat și care nu sunt ceainării sau făbricuțe hand-made)\nDin cei 134 de oameni:\n\nTrăiesc în București: 98 (~75%)\nTrăiesc în București și sunt născuți în București: 32 (~33% din cei 98)\nTrăiesc în București, născuți în altă parte: 66 (~67% din cei 98)\nBucureșteni fugiți: 8 (în Elveția, America, Transilvania)\n\nPrintre naturalizații capitalei orașele sursă cele mai populare sunt:\n\nBrașov: 7\nGalați: 4\nSuceava, Câmplung, Constanța, Bacău, Pitești: 3 (fiecare)\nRoșiorii de Vede, Giurgiu, Ploiești: 2 (fiecare)\n\nConcluzii:\nAnalizând cazul meu (care este totuși destul de tipic) pare adevărat că nativii sunt o insurlp și non-nativii trăiesc într-o altă insulă. Dar cred că ar fi o judecată superficială.\nAș lega mai degrabă cauza acestei aparente segregări nu de locul de origine, ci de cultura și de stilul de viață pe care îl avem. Oamenii cu preocupări similare – cei care îți formează societatea – au în general studii universitare sau mai mult, iar universitățile sunt locuri care strâng un procent chiar mai mare de non-localnici în rândul studenților. O parte din studenți se întoarce acasă, dar o parte și mai mare rămâne cu slujbe, prieteni și oportunități în capitală. Iar în această pătură subțirică, compoziția este ușor diferită.\n\nDacă sunteți interesați de making-of-ul statisticii, lăsați un mesaj și dac fac un tutorial. Vă puteți face o idee între timp citind sursele. (am folosit Facebook Query Language, search-repace-uri cu expresii regulate și JavaScript)\nFoto: Maltese Falcon, 1941, Warner Bros."
  },
  {
    "objectID": "posts-2010s/69259570042.html",
    "href": "posts-2010s/69259570042.html",
    "title": "Centrul vechi: Stâna și zgârie-norul",
    "section": "",
    "text": "Caprioara\n\n\nPentru unii este “sufletul orașului” redat, în sfârșit, oamenilor. Pentru alții este locul de lungit beri și cafele până la trei dimineața, cu gașca. Pentru bicicliști este locul prin care nu mai poți să treci vara decât dacă pedalezi sus pe mese. Pentru activiști este “locul în care primăria își bate joc de cetățeni și fură nerușinat”.\nCentrul vechi, ce-a mai rămas din el, e un subiect ce nu lasă pe nimeni indiferent. Jegos și spectaculos, rareori lumea îl privește și ca pe o dovadă a evoluției nemaipomenite a orașului.\nEste embrionul orașului mare care s-a creat în jurul său. Se văd în el atavic ipostazele existenței urbane, începând de la stâna lui Bucur și terminând cu zgârie-norul de sticlă al BCR-ului. Cărămizile roase de bucuriile, clevetirile, bețiile, ambițiile și indolențele zecilor de generații de târgoveți, emană de sub tencuiala căzută o radiație ce produce mutații celor care o privesc direct.\nLocul este dovada progresului enorm și exponențial pe care orașul l-a avut în ultimele două sute de ani. Bucureștiul nu este singurul, nici măcar cel mai remarcabil oraș în dezvoltare — multe orașe s-au născut sau au explodat în această perioadă. Tel Aviv abia are o sută de ani ani, Brasilia ceva mai mult de cincizeci, însă lipsa lui de pe podium nu face deloc mai puțin importantă evoluția orașului.\nSigur, nu este o evoluție omniprezentă sau consecventă. Îți vine deseori să muști mâna care hrănește maidanezul sau să iei ciomagul și să faci tuning mașinii vecinului, parcată ostentativ cu botul câș la câțiva centimetri de scara blocului.\nIar ultima urmă de respect și iubire pentru oraș o simți cum ți se scurge rece între a șasea și a șaptea oară când stai cuminte la același semafor, în timp ce pe linia de tramvai copiii zevzeci ai aceluiași oraș vâjâie pe lângă tine în BMW-uri. Ca să ajungă repede în față pentru a menține proaspăt blocajul ce a creat coada pe care o depășesc în primul rând.\nNumai că există o glandă ce reface respectul și iubirea pentru oraș. Se alimentează din oameni, din povești și câteodată din uitare. Se alimentează din privitul ornamentelor de pe casele vechi, din mirosul de covrigi din stațiile de metrou și din normalitatea cu care vânzătoarea este politicoasă la magazin. Se concentrează în locurile în care nu vezi profilul orwellian al Casei Poporului.\nÎn ciuda unui primar nemernic, pe care parcă l-au ales mașinile să le facă lor orașul mai bun, Bucureștiul crește. Este în starea cea mai bună de când s-a născut și tendința pare să continue. Tencuială adevărată și clădiri renovate pe bune înlocuiesc timid decrepeala fardată a Lipscanilor, Șepcarilor, Șelarilor. Geamurile murdare încep să se curețe și numele firmelor încep să fie din nou mândre pe fațade, gratiile sunt scoase, tocurile sunt vopsite.\nNu este alt oraș. Este același. Doar pus în altă formă.\n\nGalerii media:\n\nAlbumul cu Centrul Vechi din Noiembrie 2013\nPoze din București din 2003, o parte dintre ele în Centrul Vechi, pentru comparație\n\nDouă poze despre Centrul Vechi de la whenyouliveinbucharest.tumblr.com:\n\nWhen someone suggests passing by Lipscani street on a Saturday Night\nWhen you go out in the Old Center on a summer week-end night"
  },
  {
    "objectID": "posts-2010s/48878731338.html",
    "href": "posts-2010s/48878731338.html",
    "title": "Luna roz",
    "section": "",
    "text": "Ce s-a văzut din rândul șase la Gala Bun de tipar 2013\n\nGala a început. Prezentatoarea îmi dă impresia că vorbește cu scopul de a se auzi pe sine. Rețin doar că afară luna este roz.\nSe dau premii. Multe. Toți mulțumesc cuiva, chiar și cei care iau premiul pentru alții. Nimeni nu zice despre ce este vorba în ceea ce a fost premiat. Eu nu înțeleg… nu sunt librar să știu toate cărțile din raft. Mă bucur și eu formal.\nSe pare că de la Iași nu au fost trenuri sau mașini spre încoace, pentru că nu a venit aproape nimeni. Sau a fost un flit diplomatic către o capitală care la carte a rămas în urmă.\nPremiul pentru e-book a fost câștigat de Editura Cartier din Chișinău. Hai, Basarabia! (fără sarcasm)\nPremiul pentru cea mai bună ficțiune, Filip Florian. Cea mai bună non-ficțiune a mers la un tânăr comunist acum 70 de ani. Premiu antum, spre dezamăgirea multora din vecinii de scaune și din afara lor.\nMoment muzical de varietăți. Trei frați, ce-i drept foarte talentați, ne aduc aminte că există și o lume mai trivială decât cea scorțoasă a cărților. O zână trebuie să fi strănutat pe ei, pentru că sunt plini de sclipici.  E o muzică cu un aer de briză andaluză care îmi permite să analizez relația mea amoroasă cu industria cărții. Îmi zboară în imaginar un flamenco pasional cu câteva edituri din sală, amestecat cu o coridă, în care ne împungem țepi cu mare drag.\nCând sora și un frate dintre cei trei se ridică, mă aștept ca ea să aibă pantofi roșii cu toc gros și să înceapă să bată ritmul pe scenă. Iar frate-său să aibă un trandafir. Ah, dar ar fi impropriu, sunt frați. \nPremiile se reiau. Îmi dau seama că este momentul de glorie al unei industrii altfel destul de ruptă în fund. Se laudă noaptea într-o gală cu pompă și luminițe, după ce ziua n-aveau bani să-și plătească abonamentul la mobil. Sunt prieteni la opt seara, după ce la 4 își dădeau somații de plată tipografii la edituri și editurile la librării…\nAștept să se termine. Timpul se lungește proporțional cu lipsa 3G-ului din sală și cu lipsa de aer. Regulile pe care le-am învățat la școala de instructori au fost că după șase seara le dai la oameni pauze la maxim 50 de minute și evident pui ceva de mâncare.\nPremiul “Bestseller” este introdus de domnul Cioroianu. Discursul dânsului este un mic exercițiu de comunicare non-verbală cu mâna în buzunar. Demn, înalt, dominator, ne explică nouă celor cu fața în direcția neportivită că “se bucură alături de noi”. Apoi îl descrie pe premiant, ca fiind “înfășurat în mantia sa de cărți, pe care le scoate cu ecou”. O imagine vizual-flatulentă, destul de consecventă totuși cu realitatea, pentru că premiul este luat de cartea-descărcare a domnului Boia, De ce e România altfel.\nE gata. Lumea pleacă fără să vorbească prea mult. În cinci-zece minute lumea se salută, se felicită, miroase premiile apoi rămâne destul de gol pe holuri. \nLuna nu mai e roz, dar e mare și frumoasă. Plecăm înfometați pe la casele noastre."
  },
  {
    "objectID": "posts-2010s/79149409986.html",
    "href": "posts-2010s/79149409986.html",
    "title": "Cristian Dinu",
    "section": "",
    "text": "Știți poate că eu cu Biblioteca Națională am o complexă relație de iubire-ură. Azi însă sunt alături de ea, încercând să o apăr, măcar prin a comunica ceea ce se întâmplă. Ministerul Culturii vrea să pună gheara pe o bună parte din spațiul pe care Biblioteca îl are în administrare.\nPrin Hotărârea de Guvern 862 /2013, acest minister preia, în administrare directă, o treime din spaţiul Bibliotecii Naţionale a României - adică 65% din spaţiul public.\nAngajații Bibliotecii sunt în grevă japoneză. Este trist că în loc să rezolve problemele, care sunt multe și mari, sunt create altele. Am căutat să văd undeva poziția Ministerului, însă din păcate nu am găsit. Mă întreb de ce nu se folosesc de clădirea de pe Kiseleff, în care au stat atâția ani.\nBiblioteca a fost construită pe bani publici pentru a servi publicului. Transformarea ei în altceva contravine cel puțin etic, dacă nu și legal condițiilor de finanțare."
  },
  {
    "objectID": "posts-2010s/47691794814.html",
    "href": "posts-2010s/47691794814.html",
    "title": "Prima zi la bibliotecă",
    "section": "",
    "text": "La Biblioteca Națională, la fel ca peste tot pe unde mă învârt în ultima vreme, este o tocană de contraste. Clădirea în sine este nouă și frumoasă, dar din păcate Vitruviu ar fi destul de supărat: nu prea mă îndeamnă la cultură și mă încurc în ea; cel puțin partea pe care am explorat-o până acum seamănă mai degrabă cu peronul unei stații de metrou — marmura lucește, coridoarele sunt largi și lumina se reflectă în podea. Cauți instinctiv liniile ferate sau scările spre metrou, dar nu sunt. Se văd preocupări de a o face câte ceva prin anumite locuri — pereții au pe ei materiale fono-absorbante, ca într-un studio de radio, anumite secțiuni au mochete.\nȘi angajații, individual sunt foarte simpatici. Cel care mi-a făcut foarte prietenos și profesionist permisul, m-a întrebat sincer interesat cu ce mă ocup. I-am spus și i-am anunțat dorința mea de a folosi BNR mai degrabă ca loc de inspirație, introspecție și concentrare decât ca loc efectiv de absorbit informație. M-a înțeles și-a zis că sunt binevenit în sala în care el este custode, încheind astfel o zi frumoasă.\nÎn rest, Biblioteca, cel puțin la intrare și pe holuri pare un oraș fantomă, un Google Plus în formă avansată, o formă vastă cu fond diluat.\nPași pierduți și rari ai câte unuia sau uneia se îndreaptă către sala cataloagelor, care în mare parte sunt încă index-uri pe hârtie (se pare că bazele de date nerelaționale sunt la modă de mai mult timp decât am crezut). La Informații un scaun gol este deranjat de prezența mea — stă rotit la 45 de grade uitându-se indiferent în altă parte. La Garderobă (era să zic vestiar) e doar un cordon roșu și un scaun tot gol care se uită întors către scaunul de la informații.\nNu găsesc scările decât până la mezanin, iar sala de lectură în care noul meu prieten este custode este la etajul 1. Încerc să chem liftul, dar nu merge. Cobor la parter unde același lift are ușile deschise și apăs pe 1 (mezanin nici nu e trecut acolo). Tot nu merge. Renunț și mă așez la o masă liniștită de pe hol, admirând pe drum vitrinele de sticlă cu exponate ce sunt irelevante dacă nu le poți atinge.[[MORE]]\nProgramul este până la șase, ceea ce face întreaga inițativă culturală destul de inutilă. Cei care citesc majoritar muncesc și dacă muncesc nu au când să vină să se deștepte suplimentar până la ora șase. Bibliotecarii știu și ei asta — așteaptă să li se angajeze colegi noi ca să poată să facă pe schimburi. Nici ei, nici eu nu credem că se va întâmpla această minute, așa că până una alta resemnarea pare o soluție acceptabilă.\nE păcat. Am aceeași senzație de inconsistență ca atunci când văd un Mercedes de o sută de mii de euro parcat în fața unui bloc din Pieptănari. Ne-am făcut bibliotecă și o deschidem atunci când nu poate fi vizitată. Ne-am făcut clădire cu geam și marmură și anunțurile tot cu scoci pe geam sunt puse. Partea bună e că totuși mașinăria cumpărată, grosul există deci. Mai trebuie schimbat doar modul de utilizare.\nCitește și continuarea: “În afară de sinucidere, nimic nu este regretabil…”"
  },
  {
    "objectID": "posts-2010s/68686856492.html",
    "href": "posts-2010s/68686856492.html",
    "title": "Micul prinț, o carte de recitit pentru oamenii mari",
    "section": "",
    "text": "Am fost forțat să citesc Micul Prinț într-o altă viață; pe când eram elev pe la un liceu de mate-fizică, ca lectură obligatorie la franceză, cred.\nNu mi-a plăcut. Am citit în scârbă și doar pentru a dovedi că e o prostie. Nu are intrigă, nu are acțiune, nu are suspans și textul este plin de greșeli de fizică. Le-am spus clar: planete atât de mici, ca cea a Micului Prinț, nu au gravitație suficientă să-l țină nici pe el, cu atât mai puțin să țină la suprafață o atmosferă respirabilă. Nu ai cum să ai vulcani activi pe un corp de asemenea dimensiuni, pentru că este inert termic, iar în deșert nu are cum să existe hodoronc-tronc o fântână cu apă. Revoltător în sine, înțelegeți. În plus mai este și vorbitul în dodii al personajelor.\n\n\nDeh, e complicat cu cărțile. Autorii le umplu cu o substanță specială, scrisul. Este solidificare a minții și a sufletului lor din acel moment, iar substanța aceasta reacționează când se atinge de o altă minte sau un alt suflet. Le modifică pe fiecare și modificarea este diferită, în funcție de ce substanță se găsește acolo.\nDe aceea o carte poate fi recitită, experiența fiind complet alta. Mintea și sufletul sunt diferite.\nȘi iată că, la apoape douăzeci de ani de la prima întâlnire, l-am revizitat pe Micul Prinț și îmi dau seama de ce este considerată una dintre marile opere ale umanității.\nAcum știu ce trebuie să fac: să o citesc fără să gândesc, pentru că ceea ce este scris nu este destinat să fie înțeles. La fel ca la stereograme, unde ca să le văd trebuie să le privesc fără să mă uit la ele.\nUnii spun Micul Prinț că este o carte pentru copii. În fond prințul este copil, iar cuvintele folosite sunt unele simple.\nÎntr-adevăr, limbajul este simplu, dar limbajul simplu este prezent nu pentru a-i satisface pe copii. Este prezent pentru nu fi nevoie să-ți pornești rațiunea ca să refaci idei din fraze întortocheate ori să-ți dai seama ce ar înseamna cuvinte precum “picaresc” sau “penitență”. Și deși “copil” este alăturat deseori și în contrast lângă “om mare”, “om mare” nu este nicidecum sinonim cu “adult”.\nCartea îmi este acum ca în bancul cu tractorul și pila: oricum încerc să o asamblez, nu iese așa cum o prezintă ceilalți, Nu se asamblează o carte simpatică de copii, ci o introspecție excelentă, adâncă și metaforică a autorului despre modul în care el simte iubirile și iubirea.\nEste o carte bună ce își transmite mesajul indirect. La fel de indirect cum o fac Pina Bausch sau Mahler. Nu i-aș spune fabulă; ar fi nedrept, deși are destul de mult din trăsăturile uneia: floarea nu e floare, vulpea nu e vulpe, planeta nu e planetă, fântâna nu e fântână. Este ceva unic, acolo pe mica ei planetă din literatură.\nE foarte bine însă că am recitit-o acum și nu mai devreme. Aș fi ratat-o din nou."
  },
  {
    "objectID": "posts-2010s/73820314873.html",
    "href": "posts-2010s/73820314873.html",
    "title": "Dragă Românie - Episodul 4",
    "section": "",
    "text": "Unii își trimit scrisori către propria persoană din viitor. Dar azi îmi trimit o scrisoare către mine din trecut.\nEste scrisoarea pe care mi-aș fi dorit-o la 15 ani, dacă i-aș fi avut azi. Deși a fost bine că am descoperit totul pe propria piele, n-ar fi stricat :)\n\n\n\nDraga elevule,\nSă știi că mulți dintre cei pe care îi vezi la televizor sunt mincinoși, ratați și sunt plătiți nu ca să-ți facă bine ție, ci patronilor lor. Pentru audiență, încearcă să te convingă că nu e nevoie de carte ca să ai succes și să fii fericit. Te fac să crezi că poți să câștigi ușor bani și faimă și că aceste lucruri se fac peste noapte.\nNumai că, să știi, cei care fac bani repede sunt foarte puțini și de cele mai multe ori îi fac ilegal. Dorm cu frica poliției, a celorlalți interlopi, ai complicilor care întodeauna îi trădează. Sunt mereu într-o stare stresantă de fugă și de luptă, iar inima le zvâcnește în piept de fiecare dată când aud bătăi în ușă. Nu merită o așa viață pentru câțiva ani de mers cu o mașină scumpă.\nBecali e la pușcărie. Năstase e la pușcărie. Vântu e la pușcărie. Patriciu are abonamente la Parchet, la procesul cu fosta nevastă și la psihiatru. Vedetele îmbogățite straniu sfârșec prost, fie de mâna poliției, fie de mâna alor lor, chiar dacă televizorul și filmele spun altfel. La ce bun că au palate și avioane private?\nMedicina avansează, vei trăi cel mai probabil o sută de ani. Ar fi păcat să ratezi optzeci dintre ei pentru că la tinerețe ai făcut o prostie și ai fost prins. Sau pentru că ai crezut că un mic tun afacerist se va repeta. E păcat să trăiești în ignoranță pentru că nu te-ai ocupat de tine.\nDacă nu te pregătești acum, temeinic și în multe domenii, vei pierde. Sunt șanse mari că vei spăla WC-ul românului care stie sa programeze un robot, că îi vei pune masa americanului care specialist în domeniul financiar, că vei culege afine in loc sa faci design vestimentar.\nÎnvață nu numai la matematică și la română. Viața ta înseamnă mai mult decât două materii și exemelele lor. Prietenii pe care ți-i câștigi având o cultură bogată sunt de zeci de ori mai buni și îți aduc infinit mai multă satisfacție decât prietenii care te apreciază pentru bani.\nÎți aduci aminte cum erai la cinci ani? Credeai că știi totul, nu că ai nevoie să afli mai multe. Apoi la nouă ani știai să citești, să spui cât este ceasul, să faci adunări și scăderi, știai ce sunt stelele și petrolul. La paisprezece ani, știi (sau vei ști) de ce Luna nu cade pe Pământ și de ce aluneci pe gheață. Ce vreau să spun este că de ficare dată ți se pare că nu mai ai nevoie să înveți, de fapt mai ai. Și nu numai la școală. Este o minciună că cei ignoranți sunt mai fericiți. Și chiar dacă ar fi, n-ai vrea să fii unul dintre ei, ai doar o singură viață.\nÎn spatele majorității succeselor stau ani de muncă și perseverență. Nu se văd, pentru că reporterii rareori îi întreabă interlocutori cum și cât s-au pregătit. Andra cântă de la 7 ani, The Beatles au cântat ani buni în baruri. Fotbaliștii se antrenează în fiecare zi câteva ore, actorii fac repetiții în fiecare zi, pianiștii cântă și ei câteva ore la pian în fiecare zi. La meci, la spectacol sau la concert îi vezi doar de câteva ori și nu îți dai seama că pentru cele 45 de minute ei s-au pregătit câteva luni sau ani La remarca unui reporter “Ați avut mult noroc în ultima perioadă” un tenisman a spus “Cu cât mă antrenez mai mult, cu atât mai mult noroc am!”\nE posibil ca școala să nu-ți placă și ai dreptate. Majoritatea profesorilor pe care i-am avut eu îmi dictau manualul pe caiet și umpleau table cu lucruri care nu explicau de ce sunt utile, pentru că probabil nici ei nu știau. Presupun că nu s-au schimbat prea mult lucrurile de atunci.\n\n\nBucură-te însă de cei câțiva profesori buni pe care îi ai, iar la restul materiilor găsește-ți alte surse. Ai la îndemână Internetul cu toată matematica la Khan Academy, cu toată istoria pe Wikipedia, cu răspunsul la orice întrebare pe Google și cu rezolvarea oricărei ecuații pe Wolfram Alpha. Ai grupuri de discuții pe care poți să le creezi chiar tu, unde poți să discuți despre orice interes ai avea.\nȘcoala este însă principala sursă de învățătură și, foarte important, vei avea nevoie de diplomele pe care ți le dă. Nu vei putea fi medic și să vindeci oameni fără diplomă, nici mecanic, nici învățător. Diplomele nu îți oferă prea mult, dar lipsa lor îți dăunează serios.\nȘcoala e grea; vestea proastă e că nu e mai grea decât ce urmează după. Vestea bună este că oamenii care trebuie să lupte sunt mai sănătoși, cel puțin la cap. Cei care huzuresc se plictisec foarte repede, au mai multe depresii decât ceilalți. Câștigătorii la Loto sunt un astfel de exemplu, pentru că, după o perioadă de glorie, majoritatea sfârșesc în fapt mizerabil – fără prieteni, cu nevroze, cu datorii (!) și cu sentimentul că nu mai au niciun rost pe lumea asta. Mulți declară că ar vrea să se întoarcă în timp și să uite câștigurile. La fel se întâmplă și cu cei care primesc moșteniri prea mari. Lupta te pregătește pentru bună-stare și atunci când bogăția vine fără luptă nu știi cum să te comporți, chiar dacă ești cel mai bun om. Bunică-mea când auzea de vreunul că a pierdut bani câștigați ușor: “Așa au venit, așa s-au dus” și a aut ocazia să o zică de multe ori.\nBanii vin și pleacă. Noi suntem câteva generații norocoase, dar înaintea noastră aproape toți și-au pierdut cel puțin odată totul: la “reformele” monetare și confiscările de la venirea comuniștilor, în al doilea război, în primul război, în revoluții și răscoale. Nici noi nu suntem complet feriți, istoria se joacă deseori așa cum nu te aștepți. Și chiar dacă nu este istoria, sunt cutremurele, inundațiile, incendiile, furturile, divorțurile, falimentele băncilor, crizele econimice, erorile judiciare.\nFii pregătit să rămâi la un moment dat fără multe sau fără niciuna dintre posesiunile tale materiale.\nDacă nu vrei ca viața să ți se termine în acel moment, investește în ceva ce nu ți se poate lua: ce știi, ce simți, ce ești, ce gândești. Acesta sunt lucruri pe care odată câștigate nu mai ai cum să le pierzi. Și, deși nu pare, sunt la fel de importante ca o mașină, ca o casă sau ca o haină frumoasă.\nAverea, bogăția includ nu numai proprietățile ci și învățătura, înțelepciunea (care vine din învățătură), cultura, sănătatea, prietenii.\nAm avut câțiva ani, destul de mulți, în care am crezut că “a avea” înseamnă succesul ca la televizorul de manele: vile, mașini, cont în bancă. Eram înconjurat de oameni care credeau aceleași lucruri și începusem cu ei un fel de cursă subconștientă: cine are cea mai bună mașină, case mai multe, ceas mai scump, excursie mai exotică, chiar cu prețul de a fi sclavii băncilor până la sfârșitul vieții.\nLa un moment dat, simțind că trăiesc o viață artificială, am ieșit din sistem. Am înțeles abia apoi ce important a fost pasul. O însemnare scrisă la un an și jumătate de la acel salt este relevantă pentru ce s-a întâmplat:\n“Eram protagonistul vieţii ideale de middle-class românesc: familie, casă personală, a doua casă care producea venituri fără mari bătăi de cap, o slujbă excelentă într-un bloc de sticlă și cu birou la bulevard, un statut social în creștere, vacanţe în străinătate și cam tot ce își putea dori un om normal și ambiţios de la viaţă, mai ales când toate cele de mai sus au loc înainte de 30 de ani.\nIntrasem într-o rutină pe care ceilalţi o numesc succes, într-un motor de viaţă confortabilă la care cei mulţi râvnesc. Intrasem într-un cerc virtuos pentru lume, dar vicios pentru integritatea mea psihică. Un cerc în care am intrat benevol și am trăit ani buni într-o mulţumire ignorantă. Ceva m-a făcut însă să vreau să ies. Să renunţ la tot acel vis, care acum mi se pare de carton. Totul în favoarea unei vieţi mai dure, dar mai adevărate, lipsită de laţurile de mătase ale corporaţiei și ale conformităţii sociale.\n[…]\nÎn mai puţin de doi ani am distrus aproape tot ce obţinusem în fosta viaţă. Am rămas însă cu satisfacția că am avut puterea să evadez și cu speraţa că de această dată sunt pe drumul corect.”\nPentru mine acesta este drumul corect.\nFiecare persoană este ca o grădină. Trebuie udată, îngrijită, plivită, admirată. Dar spre deosebire de grădină, câteodată persoana se poate îngriji și singură de sine. Totul trebuie se întâmple însă pas cu pas. Acolo unde am fost constant și perseverent am reușit. Acolo unde am așteptat ca lucrurile să vină de la sine, am dat greș.\nIar școala nu a încercat să mă învețe în primul rând perseverența ci mai degrabă obediența. Am perceput școala ca și cum ea ar fi stăpânul și eu sclavul. Dar nu este așa, la școală tu ești stăpânul: ai drepturi și trebuie să ți le ceri atunci când nu ți se dau.\nAșa că atunci când profesorul nu te invață bine, pâraște-l. Cand te lasă să treci mai departe fără să fi înțeles totul, fii suparat pe el, nu fericit că ai scăpat. Dacă te duci la concert și artistul lipsește sau cântă prost, te superi, dacă te duci la restaurant și ospătarul nu vine sau e impertinent, te superi. Supără-te și la școală când cei de acolo nu-și fac treaba.\nCând un profesor la școală este nepoliticos cu tine – te face prost, te umilește – înregistrează-l cu telefonul și mergi la director împreună cu părinții tăi. Dacă se acoperă unii pe alții, mai ai presa sau Internet-ul. N-ai lăsa un hoț pe stradă să fugă cu rucsacul rău, nu lăsa nici un profesoară sau învățător nemernic să îți ucidă șansele. Se joacă cu viitorul tău: incompetența și nesimțirea lor înseamnă un liceu mai prost pentru tine, indolența și violența lor înseamnă că vei rămâne găuri în cap pe care poate nu le vei acoperi niciodată. Eu am câteva și nici nu prea pot să le acopăr, pentru că nu știu care sunt toate.\n(va urma)\nUPDATE 20.01.2014: Am primit din mai multe părți observații legate de ultima parte a textului, cea cu înregistrarea și mersul la director sau la presă.\nMă refer la situațiile în care profesorii își fac copiii proști, idioți, îi umilesc în diverse feluri. Nu este vorba despre turnătorie, ci despre a lua inițiativă și a denunța abuzurile atunci când drepturile îți sunt încălcate. Iar în cazul discuțiilor față în față, cuvântul copilului sau al părintelui fără o probă nu valorează nimic în fața cuvântului unui profesor. Nu pot să descriu ce pățeam la sport în generală și în liceu. Dar toți îmi ziceau “taci din gură, nu rezolvi nimic!”\nFără înregistrări, doamna Blându de la Şcoala nr. 10 ar fi scăpat foarte ușor. La fel și alții ca ea."
  },
  {
    "objectID": "posts-2010s/61053905670.html",
    "href": "posts-2010s/61053905670.html",
    "title": "Ce facem cu băiatul?",
    "section": "",
    "text": "– Vă plac blondele, așa-i?\n– Hă ?!\n– Păi altfel de ce ați depășit-o pe domnișoara?\n– Poftiți?\n– Pe trecerea de pietoni… continuă polițistul șăgalnic.\nÎi zâmbesc blond la rândul meu:\n– Sunt alături de dumneavoastră să știți, dar nu înțeleg nimic.\n– Păi n-ați văzut-o pe domnișoara pe care ați depășit-o pe trecere?! În mașina de școală…\nMă uit pe geam în spate să văd și eu trecerea de pietoni a comunei de care zice. Drumul nu a mai primit vopsea de niște zeci de ani, așa că nici vorbă de zebră. E un indicator puțin înclinat, pătrat, cu spatele. Acela trebuie să fi fie.\n– M-am uitat la mașină și să nu vină nimeni pe celălalt sens ori din spate, îi zic. Pe domnișoară din păcate am ratat-o.\n– Ah…. Dați-mi vă rog actele și asigurarea…\nÎmi ia actele și se duce cu ele în fața șirului de mașini al ghinioniștilor opriți. Am trecut de zeci de ori prin comună și chiar mă distrează că azi au ieșit la vânătoare pentru prima oară de când îi știu. Sunt trei sau patru. Unul se ceartă cu un șofer de Duster care vociferează că n-a făcut nimic. Altul este vigilent așteptând prospături.\nNu prea are succes. Cei care vin dinspre Drăgășani dau flash-uri potențalelor victime și acestea se feresc. Flash-ul este acel rar moment de generozitate al unei comunități care, lipsită de un dușman comun sub formă de filtru sau radar, nu există.\nMă uit spre mașina de poliție. N-are radar; drumul e suficient de prost astfel încât nimeni să nu poată merge repede, așa că se descurcă și ei cu ce pot.\n– Haideți cu mine! îmi zice polițistul întors după vreo două minute.\nÎl urmăresc zece metri spre secția comunală unde intrarea dă direct într-o cameră de anii optzeci. Un coleg de-al lui stă la masă și mă invită să iau loc. Actele mele sunt ordonate pe masa cu mușamaua destul de curată. Un alt polițist stă în picioare la câțiva metri, vâzându-și relaxat de treburi.\n– Unde lucrați? începe cel de la masă.\n– În București.\n– Și… cu ce vă ocupați?\n– Fac programe pentru telefoane și tablete.\n– Aha… păi și de ce vă grăbeați?\n– Nu mă grăbeam, îi zic. Dar n-am stat după o mașină care mergea cu 20 de kilometri la oră pe un drum gol…\n– Păi eram noi. Dar de ăsta nu aveți nevoie? îmi zise jucându-se cu permisul meu ca un jucător de poker cu asul care îi completează un careu.\n– Ba da. Fără el nu pot să conduc, îi spun candid. Dar știți asta deja.\nRăspunsul îl amuză. Mustăcește către celălalt polițist.\n– Știți, este și o amendă.\n– Asta o să fie ceva mai supărător… îi zic.\n– S-au mărit foarte mult amenzile… continuă el, empatic. Este patru sute de lei în patruzeci și opt de ore. Și permisul, două luni minim…\n– Ei, mă descurc eu, îi zic.\nCei doi tresar. Se uită pe buletin.\n– Va fi foarte greu să contestați dacă lucrați în București, va trebui să mergeți personal în reședința de județ să depuneți…\nM-am prins de ce au tresărit. Îi liniștesc:\n– Ah, m-ați înțeles greșit. Am zis că mă descurc, nu că mă “descurc”. Nu vă contest nimic. Mă descurc cu tren și cu taxiuri. Conduc rar oricum. Mi-l luați, asta este.\n– Păi dacă ați depășit pe trecere…\n– Ei, n-a fost pe trecere, n-aveam când, le zic. Am depășit înainte, la curbă. Dar dacă ar fi fost marcată strada trebuia să fi fost o linie continuă, așa că permisul tot mi l-ați lua.\n– Păi vedeți că știți? îmi spune satisfăcut cel de la masă. Dar de ce sunteți vesel? îndrăznește să mă întrebe până la urmă, jucându-se în continuare cu pixul între capsele de la cotorul de procese verbale.\n– Pentru că dacă m-aș lupta cu dumneavoastră tot aș pierde. Și prefer să pierd permisul pentru prostii decât pentru vreun accident. Sunt pregătit pentru asta.\n– Ce facem cu băiatul? îl întreabă pe polițistul din picioare.\n– Nu știu, zi și tu… e… mai special.\n– Dumneavoastră ce ziceți? mă întreabă până la urmă pe mine.\nȘansa face să nu trebuiască să răspund la întrebări retorice. Pe ușă în spatele meu apare un altul care le zice celor doi alert:\n– Haideți, ce faceți? Așteaptă tot cârdul.\nSe pun de acord din priviri: scap. Primesc însă o indicație importantă:\n– Să ieșiți și să mergeți supărat, să creadă că vi l-am luat!\n– Așa o să fac, vă mulțumesc.\nIau actele, ies cu privirea în pământ și, târându-mi picioarele spre mașină, încerc să păstrez mina umilit-furioasă, chiar dacă în interior râd în hohote.\nPolițistul din stradă îmi spune consolator:\n– Domnu’… ați lăsat geamurile deschise… am stat eu și am avut grijă. Știți, pe aici sunt fel și fel de oameni!\n(foto Google Maps + blur)"
  },
  {
    "objectID": "posts-2010s/38057583987.html",
    "href": "posts-2010s/38057583987.html",
    "title": "Aviația ovină —Traducere din scenariul Monty Python",
    "section": "",
    "text": "An error occurred.\n\nTry watching this video on www.youtube.com, or enable JavaScript if it is disabled in your browser.\n\n\n\nO parte mică a unei porți de țarc, având în spate un câmp. Un țăran autentic cu salopetă și pălărie de paie se sprijină pe poartă, legănându-se ușor. Un domn de la oraș în vacanță apare lângă el. Se aud behăieli în fundal.\nOrășeanul Ziua bună!\nȚăranul ’Ziua!\nOrășeanul Ce zi frunoasă, nu-i așa?\nȚăranul Îhî, așa e.\nOrășeanul Sunteți în vacanță sau … ?\nȚăranul Nu, nu, aici locuiesc.\nOrășeanul Oh, minunat (se uită atent în jur și pare mirat). Auziți, acelea sunt oi, așa-i?\nȚăranul Îhî.\nOrășeanul Da, da, desigur. Îmi imaginam… numai că…. hmmm… de ce sunt sus în copaci?\nȚăranul O întrebare foarte firească, ce într-adevăr în săptămânile recente mi-a stăruit în minte. În opinia mea mea atent analizată, oile își construiesc cuiburi.\nOrășeanul Cuiburi ?!\nȚăranul Îhî.\nOrășeanul Așa ca păsările?\nȚăranul Îhî. Exact! Păsările sunt cheia întregii probleme. Este convingerea mea că aceste oi trudesc având la bază înțelegerea eronată că sunt păsări. Observați-le comportamentul. Să luăm pentru început tendința oilor de a sări pe picioarele din spate. (behăieli în fundal) Acum fiți martor la încercările lor de a sări din copac în copac. Puteți constata că ele nu reușesc să facă asta, ci mai degrabă se prăbușesc ca niște bolovani. (sunet de oi prăbușindu-se) Observați spre exemplu acea oaie din stejar. Este clar că înceacă să își învețe mielul să zboare (baaaaaa…. buf!) Iată cum orbul îi conduce pe orbi.\nOrășeanul Dar de ce li se pare că sunt păsări?\nȚăranul O altă întrebare foarte firească. Un lucru este cert; oaia nu este o ființă a aerului. Are o dificultate enormă în simplul act al statului pe creangă. (buf de cădere) Așa cum vedeți. Cât despre zbor, corpul său este total neadaptat la problemele impuse de acesta. Numai că oile sunt destul de îngrămădite. Odată ce le intră în cap o idee, nu mai este cale să le-o schimbi.\nOrășeanul Dar ideea de unde le-a venit?\nȚăranul De la Harold, oaia de acolo, de sub ulm. Cel mai periculos dintre animale — o oaie deșteaptă. Este liderul turmei. Și-a dat seama că viața oii însemnă să stai degeaba câteva luni și apoi să fii mâncat. Și acesta este într-adevăr o perspectivă descurajantă pentru o oaie ambițioasă. Este vădit lovit de ideea de a evada.\nOrășeanul Păi, și de ce nu scăpați pur și simplu de Harold?\nȚăranul Din cauza enormelor oportunități comerciale în cazul în care acesta ar reuși…\n\nTraducere de: Cristian Dinu\nSursa în limba engleză: [The Complete Monty Python’s Flying Circus; All the Words Volume One] (http://www.amazon.com/dp/0679726470), pp. 15-16 Episod: Sezonul 1, Episodul 2"
  },
  {
    "objectID": "posts-2010s/48348070375.html",
    "href": "posts-2010s/48348070375.html",
    "title": "Cristian Dinu",
    "section": "",
    "text": "Biblioteca ziua 3"
  },
  {
    "objectID": "posts-2010s/128596494373.html",
    "href": "posts-2010s/128596494373.html",
    "title": "William Golding: Împăratul Muștelor",
    "section": "",
    "text": "Deși este un roman serios de două sute de pagini, simt încă un miros de nuvelă, probabil mai ales din cauza lipsei îmbărligăturilor și întoarcerilor în loc ale acțiunii, acțiune care curge aparent destul de ușor. O curgere înșelătoare însă, care te duce pe nesimțite într-o stare pe care nu o așteptai atât de repede.\nCvasi-liniaritatea evoluției este un pic plictisitoare și este posibil să fie doar o impresie greșită, efect colateral al modului în care am citit cartea.\nCititul ei în limba engleză este un dezavantaj. Știu că se zice că e bine să citești opera în original, atunci când ai ocazia; în acest caz engleza romanului este însă un pic cam pretențioasă și m-a făcut ori să mă opresc la câteva cuvinte (să mai caut ce înseamnă una-alta), ori să trec peste pasaje fără să le înțeleg unele finețuri. Ceea ce a făcut ca lectura să semene mai degrabă cu condusul pe Magheru la șase seara, în loc să fie agreabilă și să mă lase să contemplu alegoriile care fac “Împăratul muștelor” să fie o carte de top, așa cum ar fi trebuit.\nAlegoriile sunt clare, mai ales privite în retrospectivă. Nu aș vrea să stric involuntar plăcerea descoperirii pentru cei care nu au citit cartea, de aceea nu intru în prea multe detalii; Golding analizează societatea umană eșantionând-o cu ajutorul unui grup de adolescenți pe o insulă. Deși m-aș fi așteptat la mai mult robinson-crusoe-nism, n-are; detaliile supraviețuirii sunt secundare; pe primul loc se află o luptă.\nO luptă între setea de putere și dorința de siguranță pe care, deși autorul și le-a planificat ca o paralelă a societății, eu am văzut-o mai degrabă ca o descriere a modului în care se strică mediul dintr-o organizație – firmă, ONG, partid, din păcate o parte dintre exemple fiind în locuri în care eu eram mai mult sau mai puțin protagonist. Poate cu diferența că în viața non-ficțională, bestia este uneori și exterioară.\nEste o carte pe care sunt bucuros că am citit-o; nu aș putea totuși spune că este din categoria celor care mi-au schimbat viața – apropo de frenezia topurilor cu cărți de acum un an. Este dintre cele care se topesc în subconștient și se desfășoară în moduri neștiute.\nSursă imagine: http://www.blanchard2k.nildram.co.uk/mark/"
  },
  {
    "objectID": "posts-2010s/38059688082.html",
    "href": "posts-2010s/38059688082.html",
    "title": "Pina, film 2011 — impresii",
    "section": "",
    "text": "Au trecut niște zeci de secunde din genericul de final înainte de a mă întoarce în real și primul cuvânt ce mi-a venit în minte a fost “Sacrebleu!”. Nu știu de unde l-am scos; a fost singurul, oricum.\n\nÎn rest, probabil tot ca urmare a filmului, a dispoziției în care eram sau a orei trei dimineța, reacția a fost una pur vizuală, semantică. Fiecare scenă din Pina mi-a părut o bilă pe o masă de snooker, trimisă cu dexteritate de un maestru în buzunare din câte un ungher al minții ce stătea cuminte și nemișcată, în transă. Au fost bile cu bucurie, cu luptă, cu moarte, cu fragilitate și putere, cu regăsire, cu oameni care oferă și tânjesc după iubire, cu oameni care se pot elibera numai prin singurătate.\n\nTotul pus unde trebuie, în secvența care trebuie – poate așa ar trebui să arate celebra derulare a vieții înainte de clipa finală.\n(credit photo: http://www.pina-film.de/en/)"
  },
  {
    "objectID": "posts-2010s/48796998313.html",
    "href": "posts-2010s/48796998313.html",
    "title": "Thomas și prietenii săi salahori",
    "section": "",
    "text": "despre rasism, inegalitate și abrutizare într-o utopie britanică pentru copii\n\n\n\nCopyright http://www.flickr.com/photos/76661480@N07/\n\n\nÎn mod normal aș fi trecut peste, dar Locomotiva Thomas și prietenii săi pare să fi devenit foarte populară, cel puțin în rândul copiilor preșcolari. Există un întreg univers creat în jurul acestor personaje, însoțit de o industrie pe măsură, cu reviste, jucării, DVD-uri, TV, scurt și lung-metraje.\nPentru cei care n-au deschis televizoarele o perioadă, Thomas este o locomotivă micuță cu aburi. Cei mai buni prieteni ai săi sunt tot locomotive cu aburi și cu toții sunt mândri lucrători ai căilor ferate de pe insula Sodor, un paradis cu climă temperat-continentală între insula Man și Anglia.\nValoarea educativă și artistică a serialului este serioasă, în frunte cu engleza perfectă, dar din păcate baza narativă este fondată pe câteva valori pe care le găsesc cel puțin problematice:\nInegalitatea între sexe\nLocomotivele sunt marea majoritate băieți, unii mai mici, alții mari, cei mari fiind puternic masculinizați – ca dimensiuni, timbru al vocii și atitudine. Masculii alfa trag la trenul rapid, primesc misiunile importante și exclamă “Oh, umilința!” atunci când nimerește niscaiva noroi pe ei, trebuie să împingă vagoane de cărbune ori să care muncitori în loc de VIP-uri. Cei mici sunt puși la treburi simple, așa, mai pentru ei: să aducă vagoanele în gară celor mari, să care poșta, sau să ducă limonadă la picnic. Din când în când, li se amintește că ce fac ei este important și că trebuie să se simtă bine cu ce au deja, în loc să îi provoace pe cei mari.\nLocomotivele fete apar rar și cu rol mult mai puțin important decât al băieților. Într-un fragment o locomotivă-fată-pompier, Belle, salvează situația la început, însă Thomas se împrietenește cu ea, ceea ce face ca Percy să devină gelos și să se intre în anturajul locomotivelor Diesel cele rele. Amorul, bată-l vina… [[MORE]]În altul, Emily aduce rufele de la spălat și le usucă în mers, după ce a stricat totul încercând să facă treaba băieților.\nRasism și xenofobie\nÎn insula Sodor, soarele Imperiului Britanic nu a aflat că a apus. Există locomotivele cu aburi și există restul. Chiar între locomotivele cu aburi, sunt cele născute și crescute în Albion și două care sunt străine.\nVictor, cu trăsături și accent vizibil hispanice este șef la service, cald și priceput la toate. Atelierul este sub controlul lui total, doar că nu ieste de acolo niciodată.\nHiro este locomotiva japoneză regăsită și salvată de suratele sale anglo-saxone. Este bine primită, recondiționată și respectată, dar din când în când i se amintește că lucrurile se fac ca pe Sodor, nu ca la ea acasă.\nAdevărata “diferență” este însă între locomotivele cu aburi, “we, the Steamies” și cele pe motorină, “the devious Diesels”. Diesel-urile sunt murdare, cară cărbune, muncesc la mina de sare sau repară la conducte. De aproape fiecare dată când pleacă ori se opresc, din branhii le iese un fum negru, iar atelierul lor, Diesel Works este neîngrijit, un fel peisaj est-european în ruină, în contrast total cu Steam Works care este un atelier exemplar – curat, perfect dotat și unde lucrurile se rezolvă pe precis, cu zâmbetul pe buze și sub cuvintele nelipsite de îmbărbătare ale lui Victor.\nÎn lung-metrajul Day of the Diesels, diesel-urile, supărate, ocupă atelierul locomotivelor cu aburi, însă cu intervenția autorității și a discuțiilor pașnice și emoționale, se dovedește că totul a fost o neînțelegere. Iar diesel-urilor li se repară cu fonduri și muncă de la toți, atelierul în care au apoi condiții normale de trai și de sănătate, oops – reparații voiam să zic.\nRuptură socială\nDeparte de mine ideea că egalitarismul ar fi o idee bună sau naturală, însă diferența între clase este de-a dreptul odioasă pentru un serial de copii.\nControlorul Gras (redenumit în episoadele recente în Sir Topham Hatt) este cel care are pâinea, cuțitul și este autoritatea supremă pe insulă. Tuturor locomotivelor, de la cea mai mică până la marele Gordon, de la cel mai cuminte până la răutăciosul Diesel 10, tuturor li se înmoaie instant roțile când apare șeful cu joben. El, mereu îmbrăcat bine, cu spatele drept, îi felicită atunci când au fost cuminți, spunându-le că au fost locomotive utile (distincția supremă). La fel cum le dă câte o mustrare când au depășit măsura, spunându-le că au cauzat “haos și confuzie”.\nApoi sunt locomotivele puternice care le privesc arogant pe cele mici,\nÎncurajarea conformismului și a obedienței\nMajoritatea intrigilor sunt bazate pe ideea că există ceva de făcut, iar locomotivele se întrec care dintre ele să-l facă mai repede și mai bine. Toate au atitudinea “Ordonați-mi mie, șefu’!” și au un exces de zel care, la fiecare sfârșit de episod, se dovedește că a fost total contraindicat și că mai bine ar fi fost să facă ce li s-a spus, nu să încerce mai mult. Reușita lor zilnică și de viață este dacă au reușit sau nu să fie “utile”.\nControlorul gras îi tratează patern cu înțelegere de ce cele mai multe ori, dar atunci când întrec măsura nu ezită să le spună “pe liniile mele faceți cum zic eu”. Și are dreptate în fond, pentru că de fiecare dată când cineva iese din cuvântul său director ceva se întâmplă rău…\n\nSă fie oare reflecția unei Mari Britanii bine așezată și unde fiecare își are un loc și un rost? Să fie expresia unei superiorități, de ce să nu recunoaștem binemeritate, ale acestei nații puternice? Contează mai puțin. Important e cu ce rămâi în urmă.\nNu toate mesajele din Thomas & Friends sunt proaste și sigur nu te trezești fluierând din senin “God Save the Queen” sau “Rule, Britannia!” după ce vezi trei episoade. Dar dacă începi să crezi că e normal ca unii să fie mai buni decât alții pentru că ei au altă “construcție”, sau că e grav să ieși din spusele celui mare, atunci ajungi să crezi – matur fiind – că ești un “român frumos” care-și iubește mama pentru că era docilă, iubitoare și spăla bine rufele.\nMamelor din lumea-ntreagă, vă dau deci un umil sfat, nu lăsați copilu-n Sodor, căci iese un mic frustrat. Doar dacă nu e-ndrumat."
  },
  {
    "objectID": "posts-2010s/65649528139.html",
    "href": "posts-2010s/65649528139.html",
    "title": "“O paralelă în sensul plutarhic”",
    "section": "",
    "text": "Am fost trist azi când am aflat de dispariția Dilematecii. N-am citit-o prea des, recunosc, iar atunci când am citit-o am făcut-o admirând mai degrabă elocvența decât relevanța articolelor sale.\nDilema Veche a fost mereu pentru mine o doamnă din înalta societate, iar Dilemateca era sora ei mai tânără, mai subțire și chiar mai cultă pe alocuri. Dar iată că azi tânăra a fost răpusă de lupii capitalismului, iar respectabila doamnă s-a anturat cu un intelectual de vază, cu limbă din lemn nobil născut în România dar bine șlefuit în spațiul franco-german.\nPentru cea mică nu mai sunt șanse de salvare, s-a dus la străbuni. De Dilema Mare, nu știu ce să zic. Mă bucur că există, dar nu înțeleg de ce a putut să gireze cu numele său un articol precum cel al lui Alexandru Cizek, despre (mereu același) târg de la Frankfurt. Dacă n-aș fi fost acolo, n-ar fi avut un reper și m-aș fi simțit, din nou, incult și incapabil să înțeleg. Ar fi fost păcat.\nCitez (cu atenție pentru a nu depăși o zecime din conținut):\n“Însă acolo unde autoarea [Nora Iuga] vede vieţi paralele, aş vedea „vieţi concurente” sau palimpsestice. S-ar putea chema cumva Concurente vieţi şi morţi ale lui Eminescu/Poetului avînd în vedere proteismul atitudinal al poetului? Ar fi totuşi prea greoi, deşi mai aproape de conţinut… Cu Eminescul autohtonist a concurat unul comunard, un altul nihilist, un altul xenofob, un altul antisemit. […] O paralelă în sensul plutarhic, deja banalizată, l-a asociat pe poet cu Creangă, cu Lenau.\n[…]\nOrişice pentru orişicine şi de toate… şi chiar pentru to(n)ţi s-au putut, deci, găsi cu prisosinţă la actuala ediţie sexagenară a Buchmesse din Frankfurt, impresia mea fiind – utinam falsus medicus sim – că gigantica antrepriză este deja atinsă de scleroză, nu mai puţin decît Festivalul wagnerian din Bayreuth: cu cît mai frecventate, cu atît mai bolnave…“\nSunt copleșit de aceste cuvinte mari. Sau ca să mă înțeleagă și autorul “experimentez o trăire cucernică, a pedibus usque ad caput, absorbit de pantagruelismul slovelor sale”.\nAș vrea să le critic, dar nu am dreptul să o fac. Gândurile autorului sunt opinia sa și scleroza de care zice este în ochiul privitorului, la fel ca frumusețea. Dar pe Doamnă tot aș întreba-o de ce l-a lăsat să-i tatueze 2500 de cuvinte atât de complicate ca să spună lucruri atât de puțin complicate. Poate sunt prieteni, cine știe…\n* * *\nArticolul (pentru cei cu abonament online) este dincolo de paywall-ul Dilemei . Pe hârtie îl găsiți în numărul din această săptămână, la “Tîlc show”."
  },
  {
    "objectID": "posts-2010s/38053899312.html",
    "href": "posts-2010s/38053899312.html",
    "title": "Amor amoricios",
    "section": "",
    "text": "Înainte să mă trezesc azi am visat, inexplicabil, trei fraze șoptite parcă de Caragiale. Restul au venit de la sine, tot inexplicabil.\nIată-le:\n___________________________\n— Îți fu dor de mine, Costele?\n— Îmi fu, Mărioară, cum să nu-mi fie?\n— Sigur, Costele?\n— Sigur, Mărioară, sigur…\n— Păi și cum se face că abia acum mă vizitezi, după ce trecură mai bine de opt ore de când te întosăși?\n— Avusăi de rezolvat niste obligații pentru niste amici. Niște comisioane, pe ici pe colo, întelegi.\n— Hm, comisioane carevasăzică… Ce comisioane? Îmi zise slujnica că te văzu intrand la madam Papadopol, apoi cănd se întorcea de la piața, tu mergeai la restaurant.\n— Ah, madam Papadopol, da. Am avut să-i duc o scrisoare de la bărba'su. Shtii doar că a fost plecat cu mine…\n— Dar băba'su s-a întors acum două zile, Costele.\n— S-o fi întors, dar a și plecat. Trebuia să-i dau femeii scrisoarea, promisesem doar. Stătui mai mult la dânsa pentru că s-apucă să întrebe una alta și discutarăm… Chestiuni obișnuite, mă-nțelegi. Apoi m-am dus degrabă la restaurant pentru că mi se făcuse foame de la coniacul pe care mi-l servise.\n— Da\" madam Papadopol nu ține băutură în casă, Costele. Nu mai are strop de cănd l-a lăsat pe bărba-so de alcool.\n— Ă, așa e, ai dreptate Mărioară. Coniac băui de la madam Georgescu, și ei avusăi să-i duc ceva… Da’, Mărioară… auzi, de ce ești tu supărata? Nu-ți dădui eu carte poștală de pe unde fusăi?\n— Îmi dăduși, da.\n— Nu-ti primiși de la mine vorbă prin mătușa Veta că să mă ășepți că mă întorc acuș?\n— Primiii, da.\n— Nu trimisăi scrisori d'amor în fiecare săptămână?\n— Trimisăși…\n— Uite, îți mai adusăi o scrisoare de amor și acu’, ca să stai fără griji.\n— De amor? De amor amoricios?\n— Da, Mărioară…\n— Bine, bine, da-mi-o s-o citesc.\n— Cum zici tu…\n— Vai ce frumos o scrisăși… “Ochii tăi”… Da… “Focul care mă mistuieșe cănd nu te văz aproape”… Îhî… Semnat, “Al tău pe vecie, cu drag și cu săruturi calde, Costel!”… Acum… acum ieși afară și să nu mai calci aici, canalie!!!\n— De ce, Mărioară? Ce-ai pățit? Ce-ai cu mine?\n— Pe mine nu mă cheamă “Dragă Ilincuțo”, nenorocitule!\n___________________________\n(București, 16 dec. 2012 )"
  },
  {
    "objectID": "posts-2010s/38062033849.html",
    "href": "posts-2010s/38062033849.html",
    "title": "re-covers: Aripi mentale — Puiul",
    "section": "",
    "text": "M-am născut pe câmp, într-o familie cu mulți frați și o mamă singură. Acolo, în lanul de grâu nimeni nu te ajută. Ne-a crescut pe toți așa cum a știut ea cel mai bine, cu experiența de prepeliță trecută deja prin câteva călătorii.\nViața rurală e liniștită. O trăiești într-o ignoranță pe care am înțeles-o destul de târziu: dimineața sorbi rouă, la prânz te odihnești, apoi seara cauți bobițe care să te sature încă o zi.\nCe n-a înțeles mama de fapt este că sunt diferit de ceilalți. Că eu nu doresc să-mi trăiesc puținii ani având ca principale mize rutina, frica de toți ceilalți și așteptarea următoarei migrațiuni spre Africa.\nAm vrut mereu să-mi depășesc condiția de a fi la baza lanțului trofic, iar pentru mine balanța între “luptă sau zboară” nu are cum să încline înspre lașitate ci înspre ambiție și curaj, chiar cu riscul de a pierde tot. Nu îmi este frică să fiu diferit și aș mânca oricând și carne ca să dovedesc asta.\nÎn toate situațiile limită, mama s-a poziționat rapid ca lider și m-a obligat să fac totul conform principiilor ei, nu a năzuințelor mele. Am ales să nu o ascult și de cele mai multe ori nu s-a întâmplat nimic. Am interacționat cu oamenii împotriva dorinței sale. Erau niște oameni simpli ce-i drept, dar tot aș fi vrut să discut mai mult cu ei. Numai că de emoția primei întâlniri, abia am reușit să zic un “piu”.\nApoi s-a întâmplat ceea ce am crezut atunci că este nenorocirea maximă: să rămân fără capacitatea de a zbura fizic. Pe câmpul unde crescusem au apărut într-o dimineață de august un vânător cu câinele lui. Ghinionul a făcut să ajungă atât de aproape de noi încât să nu putem evita întâlnirea. L-am observat mai de aproape: după cum era îmbrăcat era clar că vâna din plăcere, nu din nevoie. Evident din partea faunei în care mă aflu, nu pot privi cu ochi buni vânătoarea. Dar pe de altă parte o înțeleg. Diferența etică dintre a vâna o prepeliță și a tăia o găină la vreo fermă avicolă aș spune că înclină mai degrabă înspre vânătoare, pentru că noi pe câmp avem măcar iluzia și șansa să ne trăim zilele până murim de foame sau de ghearele vreunui prădător, nu predestinarea tragică de a ajunge în câteva săptămâni la ofertă în congelatoarele supermarket-urilor.\nMama ne-a spus să stăm pitulați pentru că organizează ea o diversiune, dar într-un moment de furie nu m-am abținut și am zburat. Eram aproape și am vrut să-l atac pe vânător și să-i bag ghearele pe față. Elementul surpriză și-a făcut efectul. Nu se aștepta ca de lângă carâmbul cizmei să apară un dușman mic dar feroce. Eram însă neputincios și nu reușit să-i fac doar o zgârietură pe obraz, ratându-i ochiul. M-a lovit atât de puternic încât m-am prăbușit rostogolindu-mă în țărână. L-am atacat din nou, de data asta ferindu-mă de mâinile sale, însă din nou fără niciun efect. Mă gândesc mereu că dacă săream toți puii pe el reușeam să îl învingem, dar nu e bine să am astfel de pretenții de la ceilalți.\nAtunci când a sărit și câinele împotriva mea mi-am dat seama că singura posibilitate de a nu ajunge strips este să evadez din acea situație. Am zburat cât am putut de imprevizibil. Am reușit câteva manevre evazive, și părea că am scăpat, însă superioritatea tehnică a speciei sale m-a învins. Când aproape ieșisem din bătaia puștii, a tras din nou și o alică m-a nimerit în aripă. Osul s-a crăpat doar, dar apoi, de la efort, s-a spart de tot. Am căzut într-un lăstăriș, dar unul atât de des și dificil de mers prin el, încât vânătorul nu s-a sinchisit să vină să mă recupereze.\nDe atunci nu am mai putut să zbor. Durerile cumplite de la început mi-au trecut, însă osul nu s-a refăcut suficient de bine încât să pot să mai folosesc aripa în acel an. Ceea ce mă făcea incapabil să-i urmez în Africa, unde se pregăteau să plece pentru a evita perioada rece de peste iarnă.\nMama a hotărât cu greu să mă lase în urmă și să îi salveze pe ceilalți, ceea ce era normal și de așteptat, nu trebuia să fie o zbatere atât de dură. I-am înțeles decizia, deși pasivitatea ei mă intrigă și acum. Poate ar fi fost util să gândească de la început că soluția nu este să rămână într-o dilemă “ce fac? stau și mor toți sau plec cu ceilalți și moare unul?”. Ci “cum pot să găsesc o soluție out-of-the-box care să fie benefică pentru toți”.\nPe câmp nu sunt spitale, iar mamei nu i-a trecut prin cap că poate ar trebui să meargă în altă parte. Imaturitatea mea, combinată cu imposibilitatea ei de a ieși din tiparele gândirii obișnuite a făcut ca în noiembrie când a venit frigul să mă trezesc singur în pustietate. Nu prea mai era de mâncare și în plus aveam o stare de spirit adânc depresivă. Mă vedeam nu înaintea unei zile proaste, ci a unei ierni în urma căreia aveam să supraviețuiesc. Resemnarea mă cuprinsese și într-o zi aproape că am cedat. Deja noaptea bălțile aproape înghețau, iar roua se transformase de mult în brumă.\nMi-am pus ghearele pline de mocirlă strânse ca de închinăciune, pregătit să mor, însă cu o ultimă tresărire am atins întâmplător pachetul gol de Snagov aruncat în miriște de vreun țăran plictisit de secerat. Am scrijelind spasmatic pe el un “|”. Un 1 ce m-a făcut să mă gândesc la primul lucru pe care l-aș vrea. L-am scris. Apoi totul s-a luminat. Restul le-am scris pe nerăsuflate:\n\nNu vreau să mor\nNu este momentul.\nTrebuie să trăiesc să iubesc să învăț eu lucruri, să îi învăț pe alții lucruri, să las o moștenire lumii. Trebuie să creez sinergie și echilibru între diversele elemente ale ecosistemului.\nVreau ca viața mea de aici înainte să conteze cu adevărat\nTrebuie să îmi împărtășesc viziunea și să îi fac pe toți să se înțeleagă unii cu alții. Vânătorul să înțeleagă că nu este bine să omori din plăcere, iar noi să înțelegem că trebuie uneori să fim mâncați pentru ca cei mari să supraviețuiască.\nNu sunt o prepeliță fără o aripă, ci o ființă independentă cu două picioare și o aripă bună\nZborul este doar una dintre capacitățile mele. Am picioare și creier. Voi compensa pentru această dizabilitate excelând în celelalte calități ale mele.\nResemnarea și pasivitatea sunt dușmanii mei principali\nSunt un pui de acțiune. Trebuie să elimin discrepanța dintre modul în care îmi petreceam timpul și ceea ce este cu adevărat important pentru mine.\nTrebuie să îi ajut pe ceilalți să își atingă potențialul\nPentru că reușita nu este nici șansă nici întâmplare, ea stă ascunsă în sufletul fiecăruia. Trebuie să le arăt celorlalți care sunt secretele și să le descătușez energia internă pentru a-și aduce la suprafață adevărata putere proprie.\n\nAcestea sunt de altfel și cele cinci principii pe baza cărora am scris prima mea carte, “De-Limitează-te”.\nNu aș fi supraviețuit fără o schimbare completă de paradigmă. Mi-am dat seama că mă plafonasem mental și că forța gândului este cea mai mare putere cu care am fost înzestrat. Am descătușat-o și m-am ridicat demn din noroi, am ales o direcție și am urmat-o cu determinare.\nDupă trei zile de mers cu pași mici am găsit o gospodărie cu un fânar în care m-am adăpostit peste iarnă. Lângă coșul de la sobă era cald și de mâncare găseam printre semințele rămase între paie. Acolo am întâlnit și câteva vrăbii și niște șobolani cu care am rămas prieten până azi. De la ei am învățat cum să te ferești de pericole atunci când sunt prea mari ca să le înfrunți direct și care este lumea de dincolo de câmp. I-am motivat și pe ei să schimbe lucruri în viața lor: acum una dintre vrăbii conduce o organizație numită “Canari gri”, prin care încearcă să convingă oamenii că vrăbiile pot fi animale de companie și unul dintre șoareci a pornit o inițiativă numită “Și noi suntem hamsteri”, folosindu de brand-ul pe care hamsterii au reușit să-l dobândească pentru a reduce ura umană față de șoareci și șobolani.\nCum s-a făcut primăvară am plecat din gospodăria binefăcătorilor mei spre oraș, unde am fost primit cu surprindere de către autorități, filmat de televiziunile care nu aveau subiecte de breaking news și dus apoi cu onoruri la un spital veterinar, unde am fost eroul unui documentar.\nDupă multe operații și câteva implanturi osul meu e la fel de bun ca înainte de incidentul cu vânătorul. Numai că nu mai vreau să zbor; nu aceasta este menirea și nici misiunea mea.\nAcum țin conferințe pe tot mapamondul și zbor, dar la business class. În fond o prepeliță care vorbește este o atracție la orice eveniment. Fac o diferență în viețile altora și acest lucru este cel mai important.\nCu ai mei n-am mai ținut legătura. Am înțeles că își continuă rutina de prepelițe middle-class: rouă, odihnă, boabe, Africa…\nSper că la unul dintre seminariile pe care le voi avea în Bărăgan să vină și Sandi. Să îi spun, cât de important e să o asculte pe mămica, dar în contextul propriului sistem de valori și principii."
  },
  {
    "objectID": "posts-2010s/73009171286.html",
    "href": "posts-2010s/73009171286.html",
    "title": "Dragă Românie - Episodul 3",
    "section": "",
    "text": "Dragă profesore,\nNu mai aștepta să-ți dea statul sau ministerul ceva. Dacă în atâtea zeci de ani n-au făcut-o, ce crezi că s-a schimbat?\nÎn plus, chiar dacă ar vrea, nu au de unde. Suntem o țară săracă, de aceea avem o educație proastă și pentru că avem o educație proastă suntem săraci. N-au de unde să ne ia taxe, avem venituri mici. Și atunci când ni le iau, ele se transformă în pensii și ajutoare de căldură. Pentru că pensionarii și nevoiașii au ștampilă de vot, în timp ce copiii nu au. Ajută-ne să ieșim din acest cerc odios.\nStatul și ministerul nu rezolvă problemele; oamenii din ele le rezolvă. Și știi și tu cum sunt mulți dintre acești oameni, doar i-ai văzut și ai interacționat cu ei. Unii lacomi, alții incompetenți, alții șpăgari, alții care nu știu de ce sunt acolo. În sisteme ca cel din care faci parte este la fel ca în trafic: degeaba ai 99 de șoferi disciplinați; este suficient ca unul singur să pună avariile și să parcheze de-a curmezișul pentru ca circulația întreagă să devină un coșmar ineficient.\nMai sunt și părinții copiilor care nu își dau seama cât de importantă e educația, mai sunt generațiile de adolescenți ai căror idoli sunt Salam și Mazăre, nu da Vinci sau Marie Curie. Mai este și salariul mizerabil pe care îl ai și cu care abia apuci să-ți plătești facturile și foștii tăi colegii se uită cu tristețe la tine când află că lucrezi în învățământ.\nToate acestea sunt apăsătoare și umilitoare. Dar totodată sunt și în afara sferei tale de control. Nu te poți supăra pe ele, pentru că nu-ți aparțin și nu le poți schimba, la fel cum nu poți opri ploaia sau vântul.\nNu este o resemnare, pentru că sunt în schimb multe lucruri al căror stăpân le ești total: ești profesor pentru că ai vrut, pentru că ți-a plăcut, pentru că ai vrut să îi ajuți pe alții să fie oameni mai buni. Amintește-ți de entuziasmul și de pasiunea care te-au făcut să dorești să devii mentorul altora. Chiar dacă uneori pare că le-ai pierdut sub un munte de probleme, le ai acolo: ambele sunt contagioase și ambele schimbă în bine vieți. Gândește-te la profesorii tăi. Sigur sunt câțiva care te-au determinat să fii tu cel de acum. Ai șansa să joci acest rol în destinele elevilor tăi.\nRegăsesc în mine gesturi, comportamente și exprimări ale profesorului meu de română din gimnaziu sau modalități de a gândi analitic ale celui de fizică de la liceu. Unul dintre ei nici nu mai trăiește în această lume, dar iată că o parte a sa continuă să trăiască în mine. Învățătorii, profesorii, educatorii sunt printre puținii care au privilegiul ca spiritul lor să rămână și după ce ei nu mai sunt.\nNu te consola că ai trei olimpici naționali între sutele de “normali”, nu-i ajuta numai pe ei, luptă și pentru ghinioniști, nu numai pentru norocoși. Sigur, olimpicii demonstrează lumii că ești un profesor bun, dar întreabă în jur ce se întâmplă cu olimpicii după vârsta de 25-30 ani ai lor. Majoritatea se pierd și devin oameni normali, chiar mediocri. E mult mai satisfăcător pentru tine și mai util pentru toți ca, dacă ești profesor de fizică, toți elevii tăi să știe mereu că la contorul de curent se măsoară și se plătesc Wați-oră nu Volți.\nCele mai prețioase lucruri pe care le ai la dispoziție sunt mințile și ideile celor pe care îi înveți. Nu sunt băncile, nici manualele, nici tablele inteligente. Ai nevoie și de aceste unelte pentru performanță, folosește-le, dar doar pentru a potența gândirea și creativitatea elevilor tăi. Nu le distruge, înrolându-le creierul în sistemele altora. Nu le dicta din carte, discută cu ei în timpul orelor, că de citit citesc și singuri dacă faci subiectul să fie interesant. Nu-i pune să memoreze comentarii, pune-i să înțeleagă textul, ca să poată apoi gândi critic și constructiv legat de orice creație, idee sau concept.\nDe ce a trebuit să treacă aproape 20 de ani ca să citesc cu pasiune și să înțeleg poezii și nuvele al căror comentarii le știam încă înainte de a avea buletin? Ce am putut să cred eu atunci când am fost pus la școală să memorez opiniile altora în afară că opiniile mele sunt proaste, că mai bine să tac din gură și să le reproduc pe ale lor? Dragă învățătorule, dragă profesoară, nu le face asta și altora, învață-i să gândescă cu capul lor și lasă-i să se exprime cu gândurile lor. Prezintă-le opiniile altora, dar nu-i pune să și le însușească ca fiind ale lor.\nDacă nu faci așa, îi chinui și le distrugi oportunități, îi vei face sclavi ai altor oameni sau ai unor mașini. Sunt din ce în ce mai puține situații în care trebuie să memorezi lucruri, dar din ce în ce mai multe în care trebuie să gândești singur.\nPână când copiii tăi din clasa a 2-a vor termina facultatea, mașinile se vor conduce singure pe stradă și un robinet, un ceas de mână sau orice piesă de schimb le vei tipări la imprimanta 3D. Stăpâni vor fi cei cu creativitate și cu puterea de a inventa. Elevii tăi vor lucra în servicii, nu în uzine. Ajută-i ca serviciile acestea să fie design și marketing, nu spălat vase și îngrijit bătrânii altora.\nDacă ești supărat pe Minister și pe Stat că își bat joc de tine ai dreptate. Răzbună-te și lovește-i acolo unde nu se pot apăra: creează generații de oameni capabili și în maxim 20 de ani ei vor ajunge în ministere, inspectorate și la fisc. Rezolvi și problema colegilor tăi rămași cu mintea în alte vremuri.\nP.S. Nu uita să fii un exemplu pentru copii și să le arăți că și tu înveți la rândul tău. E important să le demonstrezi că și tu crezi și faci ceea ce spui.\nMergi la restartEdu, fii voluntar în ONG-uri, fă cursuri în care tu ești în cealaltă parte a catedrei. Sunt resurse online extraordinare atât de pedagogie (pe Coursera sunt câteva zeci de cursuri) cât și pentru materia pe care o predai. Wikipedia, Khan Academy, Coursera, edX, France Université Numérique sunt numai câteva dintre organizațiile care oferă oportunități extraordinare de educare. Citește cărțile lui Salman Khan si ale lui Sir Ken Robinson. Uită-te la TED.\nP.P.S. Încurajează-i pe copii să lucreze împreună pentru aproape orice. Lasă-i să caute pe Internet, să copieze unii de la alții, să se inspire și să îmbunătățească. Pentru că așa lucrează cei care au succes în echipele lor atunci când sunt adulți. Acolo să ajuți un coleg se cheamă colaborare, nu furt.\n\n(VA URMA)\nNext on Dallas:\nDraga elevule,\nSă știi că mulți dintre cei pe care îi vezi la televizor sunt mincinoși, ratați și sunt plătiți nu ca să-ți facă bine ție, ci patronilor lor. Te fac să crezi că nu e nevoie să ai carte ca să ai succes și să fii fericit. Te fac să crezi că poți să câștigi ușor bani și faimă și că aceasta-i calea.\nNumai că să știi, cei care fac bani repede de cele mai multe ori îi fac ilegal. Dorm cu frica poliției, a celorlalți interlopi, ai complicilor care îi trădează. Sunt într-o fugă și într-o luptă constante și inima le zvâcnește în piept de fiecare dată când aud bătăi în ușă. Nu merită o așa viață pentru câțiva ani de lux fără tihnă urmați de ce este mai rău.\nBecali e la pușcărie. Năstase e la pușcărie. Vântu e la pușcărie. Patriciu are abonamente la Parchet, la procesul…"
  },
  {
    "objectID": "posts-2010s/88109748278.html",
    "href": "posts-2010s/88109748278.html",
    "title": "Maleficent",
    "section": "",
    "text": "Pentru că nu am putut suporta presiunea de a mă plictisi la o finală de Roland Garros cu o miză atât de mare, am ocupat unul dintre de locurile lăsate libere de eurosportivi în fața celui mai mare ecran de cinema din București.\n\nAm văzut Maleficent, pe care îl așteptam încă de dinainte ca Lana del Rey să-mi zică I know you în Once Upon a Dream (pe melodia lui Ceaikovski aleasă deloc întâmplător).\nDeși este făcut de Disney, duceți-vă cu copiii doar dacă știu că nu i-a adus barza. Filmul nu are nimic deocheat, doar că nivelul de violență și complexitatea decorurilor va face ca unii din cei mici să exclame Îmi este frică de toți, mai bine rămâneam acasă….\nNu vă așteptați însă ca povestea să fie mai complexă decât un Grimm adaptat la retorica de secol curent. Pentru vibrații emoționale ai carțile, teatrul sau cinemateca. Te duci la mall la 3D pentru spectacol, pac-pac și vertijul zborului cu fundul pe scaun. Toate, lucruri la care Maleficent excelează și probabil crează noi standarde.\nDe fapt majoritatea trăirii mi-a fost creată nu de la evoluția previzibilă a poveștii, ci de la admirația fără rezerve pentru scenografii, pentru cei care au făcut storyboarding-ul și cei au realizat randările lumilor din film. N-am putut să mă gândesc la saltul uriaș de la Mikey Mouse fluierând la timonă în Steamboat Willie acum 85 de ani la perfecțiunea punerii pe ecran a unui basm în 2014. Purpuriul ființelor luminescente se reflectă perfect pe fețele celor din jur, la fel metamorfozele personajelor este peste imaginația din timpul lecturii. Mă întreb optimist unde vom fi ca specie peste încă 85 de ani.\nPe scurt, mi s-a părut un film de top la efecte vizuale și coloană sonoră, care stă excelent la capitolul divertisment, fără mari răscoliri emoționale, potrivit pentru 12+ ani. Mă bucur că l-am văzut, dar de revăzut l-aș revedea doar într-un loc în care să pot pune pauză și să derulez pentru a admira perfecțiunea micilor detalii.\n[[MORE]]"
  },
  {
    "objectID": "posts-2010s/45751551508.html",
    "href": "posts-2010s/45751551508.html",
    "title": "De la fiecare după posibilități, fiecăruia după nevoi",
    "section": "",
    "text": "Dacă un vecin îți bagă mâna în portofel și ia o parte din bani sub privirile încurajatoare ale celorlalți vecini și ale polițistului, spunând că banii i se cuvin, fiindcă tu îi ai și el are nevoie de ei, atunci comunitatea în care trăiești are o mare problemă. Ce faci însă atunci când această comunitate este chiar lumea în care trăiești?\nÎn 16 martie 2013, într-o sâmbătă dimineață, statul cipriot anunța intenția sa oficială de “reține un comision” de 6,75% pentru depozitele sub o sută de mii de euro și 9,9% pentru depozitele de peste o sută de mii de euro din băncile sale.\nVestea că un stat al Uniunii Europene își jefuiește cetățenii, nu din proprie inițiativă, ci presat de aceeași Uniune, este mai gravă decât cele mai grave dintre știrile pe care le-am auzit vreodată.\nMai gravă decât cutremurul din Japonia de acum doi ani, pentru că acela nu putea fi evitat, mai gravă decât atentatele de la 11 septembrie 2001, pentru că acolo adversarii erau cunoscuți, războiul lor era declarat de dinainte, iar răul a venit de la cei răi și binele de la cei buni.\nAcum cel bun este agresor și de aici grozăvia situației. Cel ce produce această ticăloșie este cel care trebuie să mă apare atunci când guvernul meu ar fi încerca să facă vreo bubă în drepturile mele. Este cel care îmi controlează sistematic același Guvern și îl sfătuiește cu morcovul într-o mână și cu biciul în cealaltă.\nCum să reacționezi deci atunci când îngerul tău păzitor se dovedește a fi de fapt un tâlhar?\nAm purces pe site-ul Uniunii cu scopul de a găsi fundamentul moral și legal al acestei decizii euro-cipriote. Intru și găsesc pe europa.eu:\n“Drepturile omului, democraţia şi statul de drept sunt valori fundamentale ale Uniunii Europene. Înscrise în tratatul fondator, acestea au fost consolidate odată cu adoptarea de către UE a Cartei drepturilor fundamentale.”\nContinuă:\n“Uniunea Europeană consideră că drepturile omului sunt universale şi indivizibile. UE le promovează şi le apără atât pe plan intern, cât şi în cadrul relaţiilor cu ţările din afara ei.”\nCaut apoi și găsesc, în engleză, Carta drepturilor fundamentale. Merg la articolul 17 (traducere proprie):\n“Orice persoană are dreptul de a deține în proprietate, de a utiliza, de a dispune și de a lăsa moștenire bunurile sale legal dobândite. Nimeni nu poate fi lipsit de bunurile sale, cu excepția cazurilor de interes public și în condițiile prevăzute de lege, în schimbul unei despăgubiri juste acordate în timp util pentru pierderea lor. Folosința bunurilor poate fi reglementată prin lege, în măsura în care este necesar, pentru interesul general.”\nMerg apoi și la Carta drepturilor omului, în fond suntem pe lângă eurpeni și oameni la bază:\n“1. Orice persoană are dreptul la proprietate, atât singură, cât și în asociație cu alții. 2. Nimeni nu poate fi lipsit în mod arbitrar de proprietatea sa.”\nSe pare că aceste drepturi fundamentale au devenit recent opționale. Am din păcate un deja-vu. În 1947, pe 16 august, tot într-o sâmbătă, a fost promulgată legea 287, reforma monetară. Douăzeci de mii de lei vechi deveneau un leu nou, iar prețul unui kilogram de aur era în atunci 168 de mii de lei noi, adică aproximativ cât acum. Dacă erai norocos puteai să schimbi maxim 150 de lei, dacă nu, 75 de lei. Restul banilor puteai să-i arzi, nu mai foloseau la altceva.\nOr, diferența între ce s-a întâmplat atunci, într-un regim bolșevic totalitar și ce se întâmplă acum în Cipru este doar una de procent, nu de principiu, ceea ce este revoltător.\nComuniștii au avut pretenția că așa îi lovesc pe chiaburii care s-au îmbogățit pe spinarea muncitorimii și salvează țara. Acum pretextul este că salvezi țara lovind în mafia rusă și în euro-spălătorii de bani. Un argument solid, dealtfel, în fond l-a folosit și Irod acum destui ani. Dacă-i ucizi pe toți, sigur printre ei sunt și cei care trebuie.\nAșa că ciuda dezgustului pe care mi-l produce circul politic intern, mă bucură că zgomotul său acoperă aceste evenimente. E mai bine poate ca lumea să nu știe ce se întâmplă, pentru că în ignoranță să poată să își păstreze încrederea.\nIar încrederea este ceva care se construiește greu și se pierde într-o clipită. Și modul de viață pe care îl avem, și el construit tot greu se bazează aproape exclusiv pe încredere. E păcat că îl distrug pentru așa puțini arginți."
  },
  {
    "objectID": "posts-2010s/41115550919.html",
    "href": "posts-2010s/41115550919.html",
    "title": "Cristian Dinu",
    "section": "",
    "text": "Sunt unele lucruri bune care vin pe gratis. De exemplu cărțile electornice din seria Read Forward Editions."
  },
  {
    "objectID": "posts-2010s/38064113630.html",
    "href": "posts-2010s/38064113630.html",
    "title": "O ficțiune mai veche",
    "section": "",
    "text": "Am privit-o deja de atâtea ori trecând spre casă încât îi cunosc mersul, gesturile, prietenii, îmbrăcămintea şi aproape tot ce se poate ști despre o femeie pe care ai vazut-o aproape mereu din spatele unui geam. A trecut cred ca aproape un an de cand am zărit-o prima oara. Era o zi destul de mohorâtă, spre sfârsitul primăverii, iar eu eram extraordinar de frustrat că primisem ordin să-mi mut biroul lângă fereastra de la etajul doi al cladirii business in care lucram. Nu îmi place lumina, iar vestea că voi fi așezat chiar lângă geamul ce se pornește de la podea și se oprește fix în tavan mă scotea din minți.\n\nNu mă uit niciodată la oameni pe stradă, dar atunci nu puteam deloc să mă concentrez. Așa că priveam indiferent trecatorii ce mi se desfăşurau grăbiţi prin fața ochillor. Chipurile lor nu făceau decât să-mi confirme că lumea este la fel de nefericita ca și mine.\n\nSute și sute de fețe triste. Nu știu de ce am remarcat-o atunci. Era frumoasă, dar nu o puteam vedea prea bine de la distanţă, hainele îi erau de bun gust, dar nu extraordinare, în schimb avea ceva aparte care ma facea să vreau să îi provoc timpului o pauză pentru a mă lasa să o privesc pe îndelete. Era ca un trandafir pe cale să înflorească, un copil pe cale să devină femeie. Am avut sentimentul că acel trandafir trebuie să devină al meu. Sentimentul îmi era cunoscut, pentru că era a multa oară cănd mi-am dorit un trandafir în zadar. M-am învăţat cu neputinţa. Relatiile mele au fost puține și niciodată pornite de mine, toate au începute şi terminate la fel de anost.\n\nAş fi vrut sa alerg după ea, dar nu ştiam ce să-i spun. Spontaneitatea mă deranjează. Plus că nu aveam cum să o prind din urmă… Unii ar spune ca este dragoste la prima vedere, însă nu este nici pe departe vorba de aşa ceva. Vroiam pur şi simplu un trofeu… şi în câteva secunde a dispărut după colţul străzii, iar eu am continuat resemnat să privesc pe geam…. Sute şi sute de feţe triste.\n\nM-am adaptat până la urmă cu ideea că sunt condamnat la soare şi la a-i observa pe trecători zi de zi prin geam, ca un demiurg plictisit de creaţia sa. Învăţasem să-mi văd de treabă, însă un colţ al privirii era mereu spre stradă. Mă alimentam cu tristeţea oamenilor care mă făcea să mă simt bine ştiind că nu sunt singurul nefericit. Nu îmi place acasă, nu îmi place la serviciu, nu vreau să stau şi nu vreau să plec. Nu iubesc pe nimeni şi în afară de mama acum nu mă mai iubeşte nimeni.\n\nNu sunt capabil de sentimente atât de adânci. Sau cel puţin nu îmi dau seama de ele. Iubirea poeţilor este o născocire. Sau poate am să o descopăr alături de Clara, pentru că aşa o cheamă pe ea. Pe fata de după geam. Azi am să o văd şi am să-i vorbesc…\n\nA apărut şi a doua zi, a trecut la fel de repede prin faţa privirii mele, înainte să dispară după acelaşi colţ de stradă. Apoi şi a treia zi şi a patra zi la fel. A cincea nu a mai venit, dar apoi a reapărut. Era o certitudine la fel de plăcută precum biscuitele de care mă bucur alături de machiatto-ul de la ora 8 jumătate. Când trecea ea forfota din birou se topea în depărtare, şi parcă şi maşinile mergeau mai încet pe stradă, ca să o admire…\n\nA doua săptămână a lipsit vreo trei zile şi chestia asta m-a făcut să fiu nervos toate după-amiezile. Era mijlocul lui mai; chiar şi mama mă întreba seara la ceai ce este cu mine. Doar nu era să-i zic. Inventam ceva că rapoartele financiare nu au ieşit bine şi că suntem expuşi pe nu ştiu ce pieţe externe. Şi mă lăsa în pace, pentru că nu înţelegea despre ce vorbesc, dar mă credea.\n\nCel mai supărat am fost în săptămâna în care am văzut-o de mână cu un băiat. Simţeam dureri în piept şi în stomac iar o senzaţie de frig mă cuprindea în tot corpul, deşi era august. Nu puteam să accept că ea mă trădează, chit că nu mă cunoştea, iar că el îmi fura acest premiu pe care mi-l doream, fără să fi făcut însă nimic să îl am. Simţeam că această madonă îmi este murdărită de mâini străine. Puneam la cale fel şi fel de planuri diabolice, îmi doream când să fiu un lunetist, când să pot să plătesc pe cineva să-l aranjeze pe nenorocit. Relaţia lor nu părea însă să meargă bine, după ce feţe aveau mergând unul lângă altul. Iar într-o zi când veneau din nou împreună, el s-a oprit, s-a uitat agresiv la ea, i-a arătat cu degetul spre încheietura mâinii, ea a dat din cap că da. Apoi a părut că îi pune o întrebare la care ea a gesticulat un nu categoric şi sfidător. De la treizeci de metri nu auzeam ce vorbeau; el s-a supărat atât de tare că i-a mai zis vreo două şi a plecat în direcţia opusă… Şi frigul a dispărut. De atunci nu l-am mai văzut cu ea. Şi tot de atunci am început să nu mai las lucrurile la voia întâmplării.\n\nDupă vreo două minute de confuzie în care nu ştia ce să facă, şi-a continuat mândră drumul obişnuit. Iar eu m-am ridicat de pe scaun şi mi-am cerut primul concediu după 5 ani. Au fost miraţi de cererea mea de a lipsi o săptămână chiar de a doua zi, însă nu au avut ce face, chiar dacă în noiembrie e mult de muncă. Nu mă agrea nici unul prea mult, însă aveau nevoie de mine. Dar ce-mi pasă? Eu sunt la serviciu ca să muncesc nu să-mi fac prieteni.\n\nA doua zi am urmărit-o. Pentru prima oară am trecut de colţul străzii împreună. De aproape şi fără geam era mai frumoasă decât mi-o putusem imagina. Nu mă jucasem niciodată de-a detectivul nici nu îmi făcea plăcere . Eram departe în afara zonei de confort, dar trebuia să știu cu orice preţ lucruri despre ea. Am reuşit să aflu destul de multe în mai puţin de două săptămâni, vorbind cu vecini, cu colegi şi chiar cu rude. O chema Clara, avea un frate Relu şi doi părinţi oameni simpli. Crescuse în cartier, era deosebit de inteligentă, dar mai mult decât şcoala îi plăcea să citească sute de cărţi de la anticariat şi să asculte muzică stranie. Mai avea puţin şi termina facultatea de istorie, ceea ce înseamnă că şi ea poate ştia câte ceva despre străbunicii mei. Nu-i voi spune însă nimic azi când ne vom vedea…\n\nŞtiam aproape totul despre prezentul ei, pentru că trecutul, deşi mă rodea, preferam să nu i-l ştiu încă. Privirile pline de subînţeles ale foştilor ei colegilor de şcoală mi-au făcut să îmi doresc să nu aflu mai multe. Important pentru mine era nu ce a fost sau ce este, ci doar putea să devină Clara alături de mine.\nAm făcut tot ce mi-a stat în putinţă să găsesc legături cu familia ei, pe care să o conving ca eu sunt o cunoştinţă bună pentru fata lor. Aş fi putut să merg la ea direct, dar mi-a fost mereu frică. Frustrarea că nu găseam cum să îi vorbesc era consolată de minutul în care puteam să o privesc pe Clara din spatele geamului în fiecare zi. Ce decizie inspirată să fiu mutat la geam, şi ce întâmplare fericită că lucrez atât de aproape de Facultatea de Istorie…\n\nAm emoţii şi nu mă înţeleg. Totul a fost pregătit cu grijă. Tatăl ei a convins-o să mă vadă azi, povestindu-i Clarei atât de multe lucruri despre mine câte am rugat-o eu pe mătușă-mea să-i spună… şi nu sunt puţine.\nÎn cinci minute mă va cunoaşte în sfârşit. De fapt poate chiar mai repede, dacă nu va întârzia. Locul pe care l-am ales este perfect, trotuarul pe care am văzut-o prima oară, trotuarul pe care s-a despărţit de acela. Este locul în care eu o voi re-găsi ca persoană şi ea mă va primi în viaţa ei aşa cum merit. Sunt curios ce va purta azi pentru mine. Sper să fie acea rochie de vară pe care o poartă când e soare. Azi e soare şi aşa va fi mereu.\n\nM-am aşezat vis-a-vis, în spatele unei vitrine, pentru că vreau să o văd din spatele geamului o ultimă dată, înainte ca universul nostru să se schimbe ireversibil în bine. Sunt curios ce i-o fi spus băiatul acela atunci. Ce însemna acel gest ca o seringă în braţ. Ceva totuşi nu se potriveşte; Clara este o fiinţă perfectă, şi ceilalţi o pot supara pe ea, nu si invers…\n\nCând ridic privirea şi o văd sosită mă cuprinde o stare de linişte. A venit… Este aici pentru mine, am învins! M-aş repezi chiar acum prin vitrină, peste stradă, peste mașini și peste oameni și aș strânge-o în brațe punându-i capul pe pieptul meu, mângâindu-i părul cu toate degetele, sărutându-i creștetul. Și nu i-aș da drumul niciodată. Niciodată! Dar… dar de ce e îmbrăcată în fusta asta de blugi? …De ce are tricoul ăsta roz? Cu cine crede că se întâlnește, cu vreo colegă ratată din școala aia de cartier a ei? Eu sunt altfel, eu o vreau proaspătă și pură, nu așa ca o vânzătoare în Obor. E clar că nu-i pasă de mine. Că nu dă doi bani pe persoana mea. De ce? Eu nu merit așa ceva. Sunt un băiat bine crescut și ar trebui să știe asta de la mătuşă-mea. Dar lasă că o schimb eu, și va ști cum să se îmbrace. Important e mai întâi să mă asigur că este a mea. Așa că am să o iert pentru cum s-a comportat cu mine azi.\n\nIes pe ușa magazinului uitându-mă o ultimă dată la ea de departe. De acum va fi altfel. Am să o cuceresc și am să o fac să mă iubească, să mă adore. Îi voi fi și un fel de iubit și un fel de tată în același timp. Iar peste un an vom fi tot aici, aparent la fel, dar în realitate atât de schimbați. Vom fi împreună ca doi eroi din romanele bune: vom fi încheiat un an, o iterație a vieții noastre arătând la fel, vorbind la fel. O poveste care începe și se termină în același loc. Se termină ? Se termină ?!?…\n\nNu vreau să se termine. Pentru că ea trebuie să mă iubească mereu, iar eu să am grijă de ea în continuare. Nu vreau să o pierd și mai ales nu atât de repede. Un an e prea puțin față de eternitatea pe care ar trebui să o petrecem împreună. Dar peste un an am putea fi tot aici, iar eu să fiu acel băiat cu care se ceartă și pe care îl părăsește. Oare aș putea să am curaj să-i zic vreodată ceva rău ei? Poate că da. Cred că nu. Relația noastră va fi fost una frumoasă. Pentru că întânirea de azi a mers bine. Și pentru că ea este impresionată că eu o înțeleg mai bine decât toți copii cu care s-a văzut până acum. Mă va accepta și mă va admira. O voi învăța istorie, pentru că știu, o voi învăța cum să se îmbrace, cum să se comporte, va fi o variantă îmbunătățită a mea. Voi fi mai dur cu ea decât sunt cu mine, pentru că doar așa poate să se transforme. Dar dacă în loc să o transform eu pe ea mă va tranforma ea pe mine? Dacă eu voi deveni ceea ce este ea acum?\n\nȘi apoi după un an mă va părăsi pentru vreun copil de-o seamă cu ea care are motocicletă și merge cu ea în cluburi în loc să o îndemne să meargă la concerte de Bach? Probabil îmi voi da seama de ce vrea să facă cu mult timp înainte, dar nu o voi opri, pentru că în sinea mea știu deja că este mai bine pentru ea să nu se încurce cu un bătrân ca mine. Și pentru că eu o vreau ca pe o jucărie, în timp ce ea mă vrea ca pe cineva care o iubește adevărat, ca într-un roman de Jane Austen pe care îl savurează noaptea înainte să se culce. Îmi va spune că trebuie să o iubesc cum mă iubește ea pe mine. Dar nu se poate, pentru că eu nu pot să iubesc. Pot să admir și să îngrijesc. Apoi va pleca așa, pur și simplu, de lângă mine, viața ei urmându-și un cursul fad pe care l-a avut fără mine, iar viaţa mea fiind lipsită de sensul pe care mi l-a creat cunoscând-o pe ea. Va trebui să sufere, pentru că m-a făcut să sufăr. Trebuie să plătească pentru ce mi-a făcut.\n\nMașinile pe stradă și lumea din jur parcă nu mai există. Strada s-a liniștit dintr-o dată. Mă apropii de ea. Îi simt deja mirosul care va rămâne pe pernă ani buni după ce ea nu va mai fi cu mine. Nu pare că mă recunoaște; mă privește curios, arogant și sfidător. Asta este chiar culmea!\n\nSunt furios. Nu pot să mă abţin şi o lovesc. Se uită la mine uluită, probabil mai mult de șoc decât de durere. Ochii ei sunt acum un amestec de ură, dârzenie și spaimă. Ce… am… făcut…??? Trebuia să îi țin capul pe piept și să îi sărut creștetul, iar eu am lovit-o? Da! Pentu că merită. M-a rănit. Nu pentru că m-a lăsat atunci când o iubeam, ci pentru că mi-a dovedit că nu sunt suficient de bun să o pot face cu adevărat a mea. Mi-a desființat ceea ce aveam cel mai de preț. Respectul meu pentru mine. O las și plec.\n\nDupă vreo două minute de confuzie în care nu ştia ce să facă, şi-a continuat probabil mândră drumul obişnuit. Eu mă întorc spre casă. Sute şi sute de feţe triste îmi taie calea. Dar azi nu mă ajută. Pentru că nici una nu simte ceea ce simt eu."
  },
  {
    "objectID": "posts-2010s/38061583134.html",
    "href": "posts-2010s/38061583134.html",
    "title": "Exo-anima [ficțiune]",
    "section": "",
    "text": "Nimeni nu știa cum a apărut acest tânăr în sat. Se zice că era din Capitală și că el singur ceruse Partidului să fie repartizat învățător acolo. Sătenii îl primiseră cum nu se poate mai bine.\n\nLa început tânărul declara spre surprinderea tuturor că, împreună cu bibliotecara, tânără și visătoare ca și el, vrea să transforme biblioteca comunală într-un paradis al învățăturii ce va schimba lumea. O lume nouă, despre care activistul comunei era de părere că era la fel de bună, dacă nu chiar mai bună decât cea imaginată de părinții Marx și de Engels în operele lor de căpătâi. Că el și cu ea, pierduți acolo, își trăiau viața perfectă în ținuturile fără de legături serioase cu lumea nebună în care păruseră atât de integrați înainte.\n\nNumai că în sat nu exista nici bibliotecă, nici bibliotecară, ceea ce îi făcea pe oameni să creadă că tânărul era puțin nebun. Acesta era însă jovial și comunicativ, binedispus de fiecare dată când îl vedeau, de aceea îi puteau tolera acest mic neajuns.\n\nDoar un paralelipiped de sticlă și metal, cu colțuri rotunjite și cu un măr mușcat pe spate, pe care îl punea la ureche după ce vibra ușor, părea că îl încordează și că îi tulbură gândurile, dealtfel foarte concentrate pe treaba cu care venise la sat. [[MORE]] Câteodată din paralelipiped se auzea o șoaptă suavă, altădată niște remarci acide și un clak de închis, în urma câruia fața i se făcea neagră, dar după care își picta mutra obișnuită, precum o mască pe fața unui carnavalist venețian apatic, dar cu un zâmbet lat, desenat impecabil.\n\nToată lumea vroia să știe ce e cu șoaptele, dar mai ales cu celelalte cuvinte, cele rele, care îl distrugeau ușor pe tânăr. Nimeni nu putu afla. Se părea că șoaptele sunt vorbe de dragoste, iar el părea să le împărtășească, așadar trebuie să fi crezut că vorbea singur cu o femeie, poate chiar cu acea bibliotecară. De ce se întuneca așa dintr-o dată, cum era oare posibil, totuși?\n\nSătenii spun că nici el nu știa. Zice-se că ședea pe gânduri, plimbăndu-se prin școală cu un Snagov în mână, trist fără cauză, bulversat fără voie și angoasat fără explicație. Își ascundea perfect anxietatea față de ceilalți. Ar fi putut fi prins în starea sa reală, doar că cei care s-ar fi putut prinde nu existau. Adică nu acolo și nu atunci.\n\nTot țăranii spun că ar fi o singură ființă care poate să îi ghicească tânărului gândurile, acea bibliotecară din imaginația lui, doar că aceasta este departe în toate dimensiunile cu excepția celei mentale, atât de aproape de el încât distanța acolo se măsoară cu numere negative. Că prezența ei este un burghiu cu capăt sferic plin de ace ce îi sfredelește “corpus callosum”-ul tânârului învățător.\n\nBabele îi plângeau de milă, spunând că este necuratul cel ce l-a posedat. Tinerele se uitau galeș prin privirile lor senine de ignoranță își chicoteau de fiecare dată vorbe repezi între ele prin dinții galbeni roși de carii.\n\nPe lângă entuziasmul cu care le vorbea copiilor din sat în timpul zilei, tânărul nu mai interacționa altfel cu nimeni. Se ducea seara singur în odaia sa de la marginea satului și se auzeau șușoteli din când în când sau clămpănelile unor butoane de plastic ale unui obiect negru reflectolizant, în formă de \\__, ca un pian deschis cu un ecran plin de litere. De acolo îi veneau bucurii și frustrari aproape la fel ca din paralelipipedul de sticlă.\n\nÎn cele din urmă sătenii se hotărâră să vadă totuși ce se întâmplă sub nasul lor și făcură în așa fel încât tânărul să fie chemat cu treabă la primărie o zi întreagă.\n\nL-au chemat repede, așa încât să nu poată să își ia cu el nimic și să lase totul în odaie. La început au crezut că s-au chinuit degeaba, însă sub un divan găsiră niște caiete roșii și un obiect negru cu veșmânt portocaliu, tot din sticlă și fier și cu măr pe spate ca paralelipipedul, numai că mai mare și mai lat.\n\nDupă un o transcriere rapidă a caietelor și a ceea ce au găsit în al doilea obiect, duseră prada spre cercetare la înțeleptul satului.\n\nBătrânului îi luă ceva timp să descâlcească firele minții tânărului, așa cum se proiectau ele pe pânzele de celuloză și de biți. Senectutea sa combinată cu mintea analitică și abilitățile de exo-specție au dat rezultate în cele din urmă, cu toate că nimeni nu știa ce este cu acele obiecte care luminează litere când le apeși pe butoane.\n\nCompletă un amplu proces-verbal ce fu citit chiar de la ședința de partid:\n\n“Dragă tovarășe Primar, tovarășă Învățătoare, sfințite Părinte,\n\nSe pare că este vorba despre un tânăr complex și cu probleme, ceea ce probabil deja bănuiați.\n\nMințile sale, deja sub formă destul de vâscoasă au fost supuse unui proces de fierbere ulterior întâlnrii sale mentale cu o anume tânără, pesemne din alte dimensiuni temporale, ceea ce l-a făcut să aibă acel comportament pe care l-ați observat la școală, la mesele cu noi, seara în drum spre casă, la căminul cultural în spectacole et caetera, et caetera.\n\nÎn urma acestei lichefieri urmate de un proces de vaporizare în cutia sa craniană, tovarăși și tovarășe, tânărul nostru a început să perceapă diferit realitatea. În fața ochilor săi au încput să se lege fire care pentru noi nu există. A început prin a lua paralelipipedul negru lucios în mână cu câteva zeci de secunde înainte să vibreze și să înceapă șoaptele din el.\n\nApoi a început să fredoneze dimineața melodii pe care le auzea seara cântate de tovărășele anoste venite la noi în delegație de la Județ. Si uneori inventa povești care începeau să se țeasă cu indicii reale în zilele următoare. Ar părea că are puteri magice, dar de fapt credem că tovarășul învățător, aplicând filozofia Omului Nou, a reușit să iasă din timpurile noastre.\n\nÎntâlnirea inițială cu această exo-ființă, dragii tovarăși, a fost pentru dânsul trecerea din trei dimensiuni la cea în mai multe dimensiuni, bănuim că cel puțin cinci, dacă puteți să vă închipuiți așa ceva.\n\nÎntre mințile sale și ale acelei tovarășe imaginare, pe care de acum o voi numi exo-anima – adică, sufletul său extern extins – s-a manifestat un fenomen complex, stimați colegi: practic in-anima și exo-anima, sufletele interne și externe s-au contopit mai repede decât in-cerebrum și exo-cerebrum-ul lor – mințile raționale – au putut să reacționeze. Procesul lor de fuziune a luat forma unui vârtej al lichidului ani-motic cu precipitate de rațiune care au fost rapid mutate spre în zone mai puțin accesibile.\n\nAcest proces, respectabili consăteni, este unul cât se poate de nefiresc. Pentru că ființele din societatea noastră socialistă se întâlnesc și spun că se se iubesc ad-cerebrum, nu ad-animam, precum specimenele pe care le analizăm în această lucrare.\n\nReacția de fuziune a fost puternic exotermă. Ambii subiecți au suferit arsuri urmate de perioade compensatorii în care cerebrum-ul lor s-a seaparat. Anima a rămas, iar frigul intern apropiat de zero absolut ce i-a cuprins în urma degajării acelor cantități imense de căldură, a dezvotat o forță de contopire apropiată de infinit.\n\nCele două entități, distinșii mei ascultători, s-au trezit într-o nouă situație. Corpul și o parte a existenței lor trăiau în niște canoane pe care noi le numim sociale. În schimb tot restul existenței lor era, dacă vă puteți închipui, într-un neant propriu, gol dar de un alb lăptos și luminos în care anima trăia la intensități maxime.\n\nAcest neant infinit are și o materializare tridimensională, care nu a putut fi localizată exact, dar în care Cerebrum domină. Cerebrum le dăunează celor doi pentru că ad-cerebrum ei sunt de cele mai multe ori în plane paralele, ne-euclidiene, care se intersectează cu anima încâlcit creându-le în acesta turbulențe majore.\n\nFrustrările lor, presiunile sociale ce au fost puse asupra lor, limitările lor proprii din lumea aceasta a noastră, au creat adevărate uragane în anima. Uragane care le-au provoacat dureri interminabile. Pasta formată din sufletele lor a devenit solidă și a crăpatat textura pământului Bărăganului nostru în timp de secetă. Este greu de închipuit așa ceva.\n\nProblema este, tovarăși, că cele două entități real-imaginare au o mare limitare. Odată ce au fost împreună nu mai pot fi separați. Și cum ei sunt ținuți separați de propriile limitări și dezamăgiri, această separare le va fi fatală.\n\nDe aceea vă recomand stimați fruntași ai satului să facem deja cerere la Minister pentru a ne fi repartizat un nou învățător”.\n\nCerea a fost aprobată și bătrânul a avut dreptate. La câteva zile după ședință, învățătorul a nu a mai venit la școală și nimeni nu l-a mai văzut de atunci. A rămas doar în mințile elevilor săi și în poveștile satului. Se pare că ultima oară ar fi fost văzut în odaia sa de către un curios pus de Partid să îl supravegheze. Acesta le-ar fi spus sătenilor că învățătorul a devenit din ce în ce mai transparent și cu marginile corpului mai difuze într-o ultimă încercare nereușită de a se întâlni cu bibliotecara. Înainte să dispară de tot, într-un gol alb-vâscos."
  },
  {
    "objectID": "posts-2010s/38072221180.html",
    "href": "posts-2010s/38072221180.html",
    "title": "Cristian Dinu",
    "section": "",
    "text": "PM Vision - Project Management 2.0, Bucharest, 2008 [Romanian] from Cristian Dinu\n\n\nPrezentarea ținută în 2008 la conferința PM Vision din București."
  },
  {
    "objectID": "posts-2010s/97803335583.html",
    "href": "posts-2010s/97803335583.html",
    "title": "Ioana, brânza și fermierii",
    "section": "",
    "text": "Ioana merge la piață să cumpere brânză pentru copii. Știe că pețul normal e undeva în jur de 15-18 lei, dar pentru că le-a promis că va cumpăra numai de la ei patru ani acea brânză, iar Ioana are patru copii, fermierii sunt dispuși să vândă brânza cu 8 lei pe kilogram.\nDoi dintre fermieri au însă brânza la 4 lei. Ioana nu prea vrea să cumpere de la ei. De ce ziceți că n-ar cumpăra? Poate pentru că știți că numai laptele din acea brânză face 6 lei și este suspect? Că probabil sunt costuri și interese ascunse? Că cei doi fermieri încearcă să-i facă pe ceilalți să renunțe la lactate, pentru ca numai ei să poată apoi să vândă și sana și smântână și unt Ioanei, atunci captivă? Ori că apoi va trebui să cumpere tot de la ei pâinea și cuțitul? Probabil că asta ați crede și ați avea dreptate. Ioana ar vrea să cumpere brânza la 8 lei.\nNumai că nici asta nu poate: pentru a se asigura că nu cumva Ioana se gândește să refuze brânza de patru lei, pentru cealaltă brânză s-au găsit niște binevoitori de la Consiliul de Evaluare a Produselor Lactate care să declare că toți ceilalți 17 fermieri, cu prețul normal, au brânza neconformă și această brânză nu poate fi mâncată. Motivele adevărate ale neconformității nu sunt comunicate, pentru că nici nu ar avea cum – brânza de opt lei este mai bună decât cea de patru.\nFapte\nAcest lucru s-a întâmplat în licitația de manuale. 17 fermieri au avut prețuri între 7 și 9 lei, doi dintre ei, de 4 și 5 lei. Singura brânză bună a fost declarată cea ieftină, cealaltă fiind descalificată. Compoziția brânzei ieftine este declarată confidențială.\nSursă foto"
  },
  {
    "objectID": "posts-2010s/38065033416.html",
    "href": "posts-2010s/38065033416.html",
    "title": "David Foenkinos: “Despărțirile noastre” — Recenzie mediocră pentru o carte puțin peste mediocră",
    "section": "",
    "text": "“Despărțirile noastre” este una dintre cele mai recente realizări ale junelui literat francez David Foenkinos. O carte bună te face să îți pui întrebări, iar această carte nu pare să fie o excepție. Numai că din păcate întrebarea care îmi stăruie încă în minte nu este legată de conținutul cărții, ci este mai degrabă o întrebare colaterală retorică: De ce autori buni, sau autori care nu sunt buni, dar au perspective, apelează atât de mult la clișee?\n\nCum se poate ca oameni cu o scriitură apropiată uneori de perfecțiune să își folosească măiestria sintactică pentru a pune în operă scenarii care par scrise pentru Nicholas Cage sau Steven Segal?\n\nGăsești în această carte mireasa fugită de la altar, întâlnirile “întâmplătoare” la mormântul surorii pierdute, moartea care unește, universurile paralele ale foștilor iubiți, regăsirea acestora și astfel asemenea întâmplări soase parcă proaspăt dintr-un serial sud-american. Îți lasă un gust precum o prăjitură făcută din ouă și lapte proaspete, dar arsă puțin.\n\nFoenkinos pretinde că el nu face romane autobiografice și într-o oarecare măsură îl și cred. Dovada este incoerența care este totuși rară romanelor pur autobiografice. Se cunoaste ca aici autorul și-a folosit propria experiență doar ca liant care sa umple spațiul între scenele închipuite pentru personaje. Încercarea de a face un buildungsroman sentimental francez, construit mai degrabă în jurul triunghiurilor conjugaîe decăt în jurul “Despărțirilor noastre” este totuși una reușită; avem tot ce trebuie: un anti-erou cu apucături updikeiene, dar cu conștiința shakespeareiana, sex, romantism, relații, critica sociala, morala și un happy-end temperat.\n\nNu poți de asemenea sa nu rezonezi, mai ales ca bărbat, cu destinul cuiva care iubește și lasa, care este iubit si lasat singur. Mai ales ca una sau măcar alta tot ți s-au intâmplat vreodată. Această coalizare complice, împreună cu stilul bun al scrierii, face ca romanul să fie o lectură plăcută de seara sau de week-end, mai ales dacă ponești cu așteptările corecte: nu este cultură James Bond – era previzibil; nu este clasic rus – era de așteptat; te pune puțin pe gănduri in ceea ce privește viața proprie și relațiile dintre oameni – a fost surprinzător; ori îți atată că și hedonismul și depresia fac totuși parte din viața – este liniștitor.\n\nUna peste alta, “Despărțirile noastre” este un scurt-metraj literar ce îți reține atenția până la sfârșit, iar pe pe lăngă faptul că are acele pasaje pe care îți vine sa le subliniezi imediat, nici nu comite greșeli grave. Este deci un bun de citit."
  },
  {
    "objectID": "posts-2010s/69404957973.html",
    "href": "posts-2010s/69404957973.html",
    "title": "Împreună pentru un Facebook mai bun!",
    "section": "",
    "text": "Mic ghid de cum să fii relevant și popular online\n\n\n\nChiar și cei mai mari scriitori trăiesc blocaje când vor să scrie ceva nou.\nDacă nu știi ce să postezi pe Facebook, pentru că nu ai inspirație sau pur și simplu nu ai nimic de spus în genere, există mereu soluții la îndemână. Nu solicită timp și nu numai că vor menține atenția prietenilor tăi vie, dar le vor face și ziua mai plăcută, lucru pentru care îți vor mulțumi cu multe like-uri și share-uri.\nIată bunele practici pe care le-am folosit eu și alții în decursul ultimilor ani pentru a avea succes în cercurile sociale online:\n\nScrie sau dă share la un citat de Octavian Paler. Formatul cu Paler în stânga și citatul în dreapta este cel mai percutant. Un citat este mereu potrivit și îi face pe ceilalți să reflecteze la propria condiție, ajutându-i să se dezvolte personal. Dacă ultima postare este tot Paler, pentru diversificare, încearcă și citate din Oana Pellea, Tudor Chirilă sau Dan Puric. Sufletul sensibil și dragostea de mare, de patrie, de mamă îi va face pe prietenii tăi oameni mai buni, mai iubitori și mai sensibili la rândul lor. Ah, Gandhi este de asemenea o sursă inepuizabilă de înțelepciune. Evită pe cât posibil Woody Allen și Bernard Shaw, care nu au citate pe care lumea să le înțeleagă.\nFă ceva de mâncare care să arate bine în farfurie, sau mergi la un restaurant. Pozează farfuria și lasă-i pe toți să se bucure că tu vei mânca bine. Vor arunca pufuleții și grisinele, mergând și ei la cel mai apropiat bistro, pentru a face ca tine. Dacă nu îți este foame, n-ai timp să aștepți mâncarea, sau bani scoși, o prăjitură fancy sau o cafea cu spumă sunt aproape la fel de eficiente.\nDacă ai pisică, pune ceva ce-i place undeva unde, la limită, nu poate ajunge. Ia telefonul și filmeaz-o când se chinuie să ajungă sau când sare. Dacă ai noroc și ratează săritura, succesul este viral. Dacă pisica doarme, poți să o întinzi peste tastatură sau peste niște cărți și să scrii un comentariu inspirat.\nÎn cazul în care ești proaspăt căsătorit, caută o poză de la nuntă în care îți săruți pasional mirele sau mireasa ori măcar să vă uitați foarte galeș unul la altul. Dacă găsești mai multe imagini, una o poți folosi pentru cover.\nNu ești căsătorit? Nu înseamnă că ești mai prejos! Este imposibil să nu ai pe undeva o poză în care să fii tandru cu partenerul tău. Urcă o poză cu voi în club sau la o petrecere, de fapt, ce mai, oriunde vă țineți în brațe. Merg și selfie-urile în doi din excursie, mai ales dacă în spate e o clădire sau statuie celebră. Pentru a întregi atmosfera, nu uita de cover photo la fel. Prietenii tăi vor înțelege că iubești și că ai găsit fericirea, fapte pe care le dovedești astfel fără drept la replică. Se vor bucura și vor spune în comentarii ce bine vă stă împreună și că sunteți cel mai frumos cuplu.\nDacă ai copil, nu uita că toți sunt interesați de ce mai face: roade o jucărie, se mâzgălește la gură cu mâncare, sau mai ales e la o petrecere la grădi, vopsit pe față de o zână. Crește, seamănă cu tine, e un dulce și îl iubești. Nu rata nici unul din aceste subiecte importante în postările tale. Și ai grijă ca pozele cu el să fie publice, pentru ca atunci când va fi adolescent, colegii lui să poată să-i caute pozele și să îi facă surprize plăcute cu ajutorul lor. Nu te teme de ce ar putea să facă cu ele; adolescenții sunt mereu grijulii și atenți cu sentimentele celor din jur.\nDacă nu ai burtă, urcă niște poze în costumul de baie. Ceilalți se vor bucura să își aducă aminte de căldură, de vară și de mare, în plus că sunt mereu curioși să-ți vadă buricul. Caută poze pe șezlong sau cu nisip ori picături de apă și marea în spate.\nAvem un guvern de căcat (sau un președinte bețiv, dacă ești cu ceilalți) și trebuie să le reamintim celorlați constant ghinionul nostru. Găsește o știre de pe un site și comentează ceva de rău pe baza ei. Cei care sunt cu tine vor da like, și vor spune “da, așa e, ai dreptate, din cauza nenorocitului/nenorocițlor ne e rău”. Ceilalți se vor opune. Vei avea o super-discuție care va transforma România într-o țară mai atentă și mai bună la vot. Trebuie să insistăm pe următoarele subiecte care nu sunt suficient popularizate: Roșia Montană, Băsescu fură, maidanezii, Ponta minte, Oprescu e incompetent și Nicușor Dan dacă vin alegeri.\nDacă azi este vreun sfânt, sau vreo sărbătoare la biserică, ai noroc. Pune o poză festivă (tort lumânări, brad împodobit, ouă, șampanie) și tăguiește-i în ea pe toți din lista ta mare de prieteni care au numele Andrei, Mihaela sau Elena, în funcție de ocazie. Inima le va tresălta de bucurie când își vor da seama că în viața ta ei sunt cei importanți și că acest lucru îl dovedești creativ și public.\nDeși sărbătorile ortodoxiei sunt dese, e posibil ca azi să nu fie niciuna. Din fericire, există în fiecare săptămână o zi de luni, în care ceilalți vor să afle dacă cumva ai venit obosit de la muncă și urmează o săptămână grea pentru tine, respectiv o zi de vineri, când toți vor fi bucuroși să-ți împărtășească entuziasmul că urmează două zile libere.\nDacă nu e nici luni, nici vineri, mereu asculți muzică pe YouTube. De ce să nu se inspire și prietenii tăi din preferințele tale? Ajută-i cu share-uri la clip-uri, mai ales la cele la modă în cercul tău – Madonna, Prince, Radiohead, Muse. Dă-te rotund că asculți jazz sau clasică – Johnny Răducanu, Poulenc, Jora.\nDacă nici una dintre sugestiile de mai sus nu te inspiră, o poză de profil cu tine, făcută chiar de tine, îți va transforma prietenii în fani. Trebuie să ai buzele țuguiate (dacă ești fată) sau maieu cu mușchii la vedere (dacă ești băiat). În caz că nu nimerești unghiul, folosește-te de oglinda de la baie ca ajutor pentru încadrea perfectă. Mama îți va spune “ce frumoasă s-a făcut fata mea”, prietenele îți vor pune “Frumușică, ca de obicei &lt;3”, băieții îți vor transmite aprecieri și “yore so beutiful :-*”-uri.\n\nÎn speranța că această listă te va ajuta să ai un sfârșit de 2013 și un 2014 plin de succes social, o lăsăm deschisă sugestiilor tale. Dacă reușim să punem cu toții în aplicare lucrurile de mai sus, Facebook-ul va deveni un loc mai bun, mai productiv, mai consecvent.\nUn loc în care, în loc să ne pierdem timpul, găsim siguranță, iubire și apartenență.\nÎmpreună facem un Facebook mai bun!"
  },
  {
    "objectID": "posts-2010s/56889013627.html",
    "href": "posts-2010s/56889013627.html",
    "title": "La Piatra Neamț",
    "section": "",
    "text": "Piatra Neamț 2013 iulie\n\n\nN-am mai fost de ceva vreme în Piatra și ieri când am ajuns am găsit-o mult schimbată în bine. Noaptea la unsprezece jumătate când am ajuns nu mai era cine știe ce lume, dar am mai găsit o terasă deschisă unde am putut cu trei lei să beau ceva care arăta a bere și avea gust de bere… Probabil era bere.\nE răcoare și bine, chiar dacă localnicii se plâng că ar fi caniculă. Pentru cineva venit de la 40 de grade, a respira aer răcoros e o surpriză foarte plăcută. Și incredibilul s-a întâmplat: m-am trezit dimineață clănțănind și am închis geamul.\nPăcat de hotel, care cam pute. La propriu, mai mult decât la figurat :)\nRestul de poze sunt pe Flikr."
  },
  {
    "objectID": "posts-2010s/72679894033.html",
    "href": "posts-2010s/72679894033.html",
    "title": "Dostoievski: “Idiotul”",
    "section": "",
    "text": "Încă mi se pare că am fost într-o călătorie, nu că am citit o carte. Sunt câteva zile deja de când am terminat să o citesc și personajele îmi stăruie serios în minte, iar o parte din suflet mi-a rămas în acel loc și timp, alături de ele.\nNu îmi mai este jenă să recunosc: acesta este primul roman al lui Dostoievski pe care îl citesc și este mai bine că s-a întâmplat acum și nu mai devreme; mintea nu mi-ar fi fost pregătită pentru a consuma corect un astfel de voiaj. Aș îndrăzni chiar să recomand celor care l-au citit acum ceva timp să îl recitească. Nu este un roman de adolescență sau de tinerețe timpurie: pe lângă povestea, fascinantă în sine, sunt tratate câteva teme foarte serioase ce se întrețes într-o manufactură literară densă și perfect formată.\nDar ajunge, aceasta nu este o recenzie. În fapt evită orice recenzie sau altă descriere înainte să termini cartea! Sunt pline de spoiler-e și este păcat ca bucuria descoperirii să îți fie vătămată de neatenția vreunui admirator, critic sau om de marketing. Nici măcar coperta a patra nu este o excepție; nu trebuie să vă spună alții cine de cine se îndrăgostește (și cum) ori cine și când moare. Vezi!? Prea mult deja.\nNanoghid de pre-lectură a Idiotului:\nIată un câteva lucruri pe care m-aș fi bucurat să le știu de dinainte:\n\nCartea are 700 de pagini. Nu te aștepta la o lectură flu-flu de o după-amiază, ci la câteva zile (și probabil nopți) intense de citit;\nNu te speria, viteza cu care termini paginile este serios mai mică decât la literatura “obișnuită”. Dialogurile sunt pline de înțelesuri pe care trebuie să le interpretatezi și să le chibzuiești ceva mai mult;\nÎnceputul este lin și poate părea plicticos. Ai răbdare câteva zeci de pagini pentru a fi cufundat complet în atmosferă;\nE posibil, dacă nu ești învățat cu numele rusești deja, să ți se pară că autorul alege la întâmplare nume din cartea de telefon și că își bate joc de tine. Nu este așa; vezi mai jos cum stă treaba cu numele rusești – același personaj poate fi numit în trei sau mai multe feluri;\nCaută pe cât posibil ediția cu traducerea din limba rusă și cu notele lui Emil Iordache. Este o diferență serioasă față de cealaltă traducere pe care am găsit-o “de împrumutat” electronic pentru Kindle.\nDacă ți se pare că Dostoievski îl zugrăvește pe protagonist drept un Iisus rus modern, ai dreptate. :)\n\n\n\nNumele rusești prin cărți și în viața reală:\nNumele rusești (de fapt numele slavilor estici) sunt formate din trei elemente: prenumele, patronimicul și numele de familie:\n\nPrenumele este ca la noi, dar alinturile sunt mult mai dese, mai depărtate de prenumele sursă și sună a nume de fete, deși sunt de nume de băieți: ex. Gavril -&gt; Ganea, Alexandra -&gt; Sașa, Nikolai -&gt; Kolea, Piotr -&gt; Petea, Anatoliy -&gt; Toliya\nPatronimicul este numele tatălui urmat de -ich la băieți sau -ovna la fete. Pentru ei este mai important decât pentru noi care folosim doar inițiala. Pentru că pe tata îl cheamă Ilie (Ilya), eu aș fi Cristian Ilich. Dacă pe tatăl unei Alexandre l-ar chema Ivan Medvedev, numele ei complet ar fi Alexandra Ivanovna Medvedeva (Alexandra a lui Ivan, soția lui Medvedev).\nNumele de familie: ca la noi – împărțit de toți din familie, la femei se adaugă un -a la sfârșit (Gorbaciov - Gorbaciova)\n\nÎn funcție de context, numele poate să fie spus în mai multe feluri:\n\nFormal: Anastasia Filippovna Baraşkova\nInformal (fără numele de familie): Nastasia Filippovna, Aglaia Ivanovna,\nȘi mai informal, afectiv: prenumele diminutiv - Ganea (Gavril), Varya (Varvara), Kolya\n\nUPDATE: Am aflat între timp că Anastasiei Filippovna Baraşkova i se mai poate spune și numai Filippovna sau numai Barașkova. Adică orice combinație este validă și se referă la aceeași persoană.\n\n\n* * *\nCu acestea înarmat, nu mai există niciun pretext pentru a nu o citi. Ebook-ul Polirom pe care l-am citit este 9 lei, iar varianta pe hârtie este 18 lei. Căutând, îl poți găsi și epub gratuit, însă nu sunt sigur de calitatea traducerii."
  },
  {
    "objectID": "posts-2010s/63364254296.html",
    "href": "posts-2010s/63364254296.html",
    "title": "Adevărul: Liceul Kretzulescu. Cum se învaţă în prima clasă „inteligentă“ din România. „Cursurile sunt ca un teambuilding”",
    "section": "",
    "text": "Prima clasă digitală, inaugurată la începutul anului, este locul unde elevii şi profesorii comunică şi învaţă împreună pe tablete şi manuale digitale. În timp ce dascălii sunt timoraţi de experienţă, tinerii spun că se simt ca în teambuilding.\nArticolul întreg"
  },
  {
    "objectID": "posts-2010s/52695891417.html",
    "href": "posts-2010s/52695891417.html",
    "title": "Cristian Dinu",
    "section": "",
    "text": "On the one hand information wants to be expensive because it’s so valuable. The right information in the right place just changes your life. On the other hand, information wants to be free, because the cost of getting it out is getting lower and lower all the time. So you have these two ﬁghting each other.\n\n— &lt;a href=\"http://cdn.oreillystatic.com/en/assets/1/event/90/Information%20Wants%20to%20be%20Shared%20Presentation.pdf\" target=\"_blank\"&gt;Joshua Gans&lt;/a&gt;"
  },
  {
    "objectID": "posts-2010s/55986929570.html",
    "href": "posts-2010s/55986929570.html",
    "title": "București – Furie da. Nostalgie nu.",
    "section": "",
    "text": "(conține foto din București 2003)\nAtunci când mă gândesc că probabil restul vieții îl voi petrece în București am un sentiment care dovedește că mulțumirea și furia legate de un subiect pot exista simultan.\nMulțumirea îmi este dată de înțelegerea că niciun alt oraș nu îmi este mai potrivit. Sunt orașe mai corecte, precum Viena, orașe mai calde, precum Iași, orașe spectacol, orașe artistice, orașe jazz, orașe tehnologice, orașe efervescente, dar Bucureștiul este cel care, deși nu excelează la niciuna, are combinația ce mă face ca acum să nu-mi doresc serios altceva.\nFuria vine de la sine, privind în jur: orașul este rană deschisă care are nevoie de prea multe cusături pentru a începe vindecarea; iar mâna chirurgului-șef trage de maneta unui buldozerul ce adâncește rana în loc să o închidă.\nDar de ce atâta mirare? Este doar orașul pe care majoritatea și-l merită și de care majoritatea este mulțumită. Orașul în care parcurile lui Piedone sunt pline, în care bulevardele sunt lățite ca să adune mai multe mașini pe trotuare și printre blocuri.\nȘi cum să scap de furia dată de peisaj altfel decât să-i plâng orașului anii frumoși care au fost și nu mai sunt. Să privesc poze din anii ’20, '40, '60 și-mi zic “Ce bine era atunci… Ce case frumoase, ce străzi cochete, ce trafic lejer”. Uit că ceea ce văd sunt poze selectate pentru albume, făcute de profesioniști. Nu aveau telefoane cu cameră ca să prindă orice. Pelicula era scumpă și nu merita să o consumi pe străzi desfundate, pe mahalale medievale, pe oameni murdari și case din țărână. Nostalgia, deși explicabilă emoțional, nu are bază în acest caz.\nO dovadă este că dacă te întrebi ce s-a schimbat ceva în ultimii zece ani, să zicem, îți răspunzi “Aproape nimic”. Apoi vezi niște poze. S-a schimbat.\nÎn septembrie 2002 mi-am luat primul aparat foto digital. 550 de dolari, scump și cu doi megapixeli care acum par ridicoli. Efectul acestui aparat a fost că vreme de un an și ceva, până când mi-a mai trecut din pasiune, pozam tot. Inclusiv orașul, fața lui adevărată. Față care s-a schimbat în bine, vei vedea.\nEste bine să privești în trecut, pentru că ceea ce s-a întâmplat te ajută să înțelegi prezentul și viitorul. Însă în ceea ce privește Bucureștiul, cel puțin eu voi înceta să fiu nostalgic. Pentru că ar fi nedrept: așa cum este acum, cu toate relele și supărările pe care mi le produce, este cel mai bun București care a existat vreodată. Miza stă în a încerca să-l faci mai bun, nu în a-i plânge un trecut pe care nici nu l-a avut în întregime.\n(click pe imagini pentru a vedea tot albumul)\n\n\n\n\n\n2003-05-07 Natiunile Unite"
  },
  {
    "objectID": "posts-2010s/60083945046.html",
    "href": "posts-2010s/60083945046.html",
    "title": "Articol: Ei sunt tinerii care au “digitalizat” Festivalul George Enescu. Site-ul a avut peste 8.000 de vizitatori in prima zi a evenimentului",
    "section": "",
    "text": "festivalenescu.ro - screenshot lansare 2013\n\n\nIn 2011, cand lucrau la Humanitas Digital, au creat primele aplicatii de tablete pentru scriitori romani. Erau aplicatii create pentru Mircea Cartarescu si pentru prezentatoarea de televiziune Mihaela Radulescu. Insa, in martie anul trecut, tinerii Paul Balogh (33 de ani) si Cristian Dinu (25 de ani [SIC]) au fondat Read Forward, compania care a creat noul site, dar si aplicatii pentru iOS si Android pentru Festivalul George Enescu, unul din marile evenimente culturale internationale organizate de Romania.\ncitește restul pe site-ul Wall-Street.ro"
  },
  {
    "objectID": "posts-2010s/39212957083.html",
    "href": "posts-2010s/39212957083.html",
    "title": "Cristian Dinu",
    "section": "",
    "text": "Oamenii fac lucruri care, dacă n-ar fi proşti, nu i-ar putea sili nimeni să le facă.\n\n— Marin Preda în “Moromeţii”"
  },
  {
    "objectID": "posts-2010s/62267822853.html",
    "href": "posts-2010s/62267822853.html",
    "title": "Lecanoș",
    "section": "",
    "text": "Balcanii nu se dezmint; zborul de șapte fără zece e programat deja pentru și un sfert. Oamenii așteaptă elegant cu sacoul pus peste mânerul ridicat al troller-ului, cu Kindle-ul în mână sau cu Facebook-ul deschis în laptop-ul de pe genunchi. Sacoșele de rafie ce însoțesc în memoria mea orice zbor spre București nu există; doar un mestecat de gumă al unei tinere lipite de un Vouiton contrafăcut îmi confirmă că acesta este într-adevăr zborul spre casă.\nDe când am sosit în Sofia acum trei zile, cu excepția câtorva ore petrecute între patru coreeni, n-am simțit defel că aș fi fost fost plecat. Le-am spus deja tuturor: arată ca București, se simte ca Bucureștiul și miroase a București. Gropi, clădiri de business, delăsare, câini, speranță, blocuri comuniste, Ikea, totul la o scară insesizabil mai mică. Mă gândesc cum de sunt două țări diferite, de ce consumăm bani pentru două guverne și pentru două parlamente când ar trebui să fie câte unul singur în capitala probabilă Giurgiu-Ruse.\nAșteptarea îți dă prilejul să meditezi și la alte chestiuni mai serioase, întrebări ‘rusești’ cum le zice Pleșu. Din fericire nu sunt chiar într-o dispoziție dostoevskiană; pentru așa ceva trebuie să fii în gară la Sankt Petersburg, nu într-un aeroport din Balcani. Așa că în cap îmi stăruie doar ipoteza că oamenii (a se citi “eu”) își petrec o parte din viață încercând neștiut să rezolve lucruri începute și neterminate (open loops cum le zic prietenii americani).\nPrimii ani mi i-am petrecut cu ochii în televizorul alb-negru, apoi color, dar pe același post. Ne uitam toți “pe bulgari”, erau laolaltă și Cartoon Network și Euronews și Discovery ai acelor vremuri. Cu ajutorul unui releu care din greșeală amplifica și alte frecvențe în afară de cele românești, puteam să vedem programele Televiziunii Naționale Bulgare (БНТ) chiar la 150 de kilometri de graniță. Programele erau proaste raportat inclusiv la reperele de atunci și în plus nici nu înțelegeam vreo boabă. Cu toate acestea ne uitam cu mic și mare la ele, alternativa fiind mult mai rea: Telejurnalul, Cadran Mondial și filmul Iarba verde de acasă reluarea șapte. Intram deci cuminți în casă seara la șapte fără douăzeci pentru cele 15 minute de desene animate (la care le ziceam Lecanoș) urmate de câteva zeci de minute de plictiseală la știrile de după. În zilele de sărbătoare dădeau meciuri sau câte vreun film străin, neînțeles de asemenea.\nE limpede că două lucruri le simțeam de atunci ca fiind în neregulă: că eram în România, uitându-mă la televiziunea bulgară și respectiv că nu înțelegeam limba aceea. A venit '89 și au dispărut; ori așa credeam eu.\nEi bine, cel puțin primul lucru îmi dau seama l-am rezolvat abia acum, în timpul șederii mele la Sofia: m-am uitat, inexplicabil și dârz, la TVRi, pe televizorul hotelului, savurând fiecare moment de emisiune chiar și mediocră. Mi-am dorit subconștient și am reușit conștient să asist la o întoarcere reparatorie a unei istorii nedrepte: să mă uit “pe români” din Sofia, având pe geam în depărtare sediul БНТ. Și întoarcerea nu ar fi fost completă dacă nu aș fi apărut și în Telejurnalul lor de seară, la По света и у нас. Chiar dacă numai en-passant, aplaudând cu entuziasm de focă reușita profesoarei din prima clasă digitală bulgărească, am fost într-o știre care a fost una de bine și datorită efortului meu acolo.\nSper doar ca întoarcerea să rămână la 180 de grade, să nu fie cumva parte dintr-una de 360, așa cum îi mai place istoriei să facă."
  },
  {
    "objectID": "posts-2010s/38072692715.html",
    "href": "posts-2010s/38072692715.html",
    "title": "Cristian Dinu",
    "section": "",
    "text": "Presentation on Infoideea in Feb 2009 [Romanian] from Cristian Dinu\n\n\nPrezentarea companiei Infoideea la PMI Monthly Meeting Februarie 2010"
  },
  {
    "objectID": "posts-2010s/38536890254.html",
    "href": "posts-2010s/38536890254.html",
    "title": "23 pe 22",
    "section": "",
    "text": "Azi se împlinesc 23 de ani de la Revoluție. Fix diferența de vârstă între mine și părinții mei. Sfârșitul lui decembrie este întodeauna o perioadă de amintire, dar această suprapunere a făcut ca acest an să fie mai special.\nLovitură de stat, revoluție? Sper că vom afla vreodată; până atunci sunt dator să mă bucur de viața pe care cei care au luptat și murit atunci ne-au oferit-o tuturor, viață pentru care trebuie să le fim recunoscători.\nTextul de mai jos este revărsarea gândurilor pe care le-am avut în această dimineață.\nCând îmi amintesc cum era “înainte”, îmi dau seama că nici eu nici majoritatea celor din jurul meu nu suntem în stare să apreciem la adevărata lor valoare prezentul pe care îl trăim și viitorul care se prefigurează.\nSă începem cu baza: Acum, când scriu, stau confortabil într-un tricou, deși afară sunt minus multe grade, iar în casă miroase a cafea bună. Pe masă sunt niște banane, cumpărate coapte, de care nu m-am atins de câteva zile pentru că sunt cam sătul de ele. Pe balcon zace o sticlă de Colă neîncepută. Nu mai avea loc în frigider de mare ce era ea și de plin ce era frigiderul. În rest, încerc să o las mai moale cu ciocolata; excesul face rău, doar.\nAcum 23 de ani, mama nu putea visa la așa ceva. Speranțele ei erau să aibă în casă peste 18 grade, să nu ne îmbolnăvim. Creștea la bunică-mea câte un porc pe ascuns, pe care îl tăia tot pe ascuns iarna și îl căra discret în casă unde aveam un congelator cumpărat special pentru oaspetele hiernal. Încerca să abuzeze cât mai puțin de noi cu trimisul la cozi. Eram atenți ca nu cumva să luăm liftul pe la ora șapte când în Pitești se întrerupea curentul, pentru că am fi rămas o oră în beznă în acel metru pătrat, până când privilegiul luminii ne-ar fi fost redat. Pâinea, carnea și laptele se vindeau în spate, ca să nu se vadă coada de oameni, deși toți știau că este acolo.\nNu amintesc aceste lucruri pentru că sunt materialist (poate chiar sunt), dar reflectă o strategie perfidă a nenorociților, mare parte în viață, care ne conduceau atunci: fă-i pe oameni să se lupte pentru confortul de bază; astfel se vor învrăjbi, contra altora și contra sinelui și clar nu vor mai fi preocupați de lucruri mari cum ar fi drepturile lor. Au citit despre Maslow înaintea mea, fir-ar…\nSă continuăm: acum am voie să scriu și să spun. Să scriu și să spun orice. Pare firesc, dar nu e un lucru atât de evident pe cât pare. Calculatorul nu îmi este înseriat, secretara nu este forțată să devină informatoare. Am ieșit chiar în stradă astă-vară să strig împotriva guvernului și a ceea ce făcea și face premierul; nu am pățit nimic. Suntem liberi să înjurăm și să nu fim de acord. Este un alt privilegiu de care nu cred că ne bucurăm suficient.\nÎntr-un sertar îmi stă pașaportul de care nici măcar nu prea mai am nevoie, pentru că în străinătatea relevantă buletinul îmi este suficient. Nu mai stă la Ministerul de Interne, nu mai trebuie să anunț milițanul și securistul unde, când și de ce plec, cât stau și să demonstrez că vreau să mă întorc, ori neamurile să-mi fie lăsate să moară fără tratament. Mă sui în mașină și plec unde vreau. Sau îmi cumpăr un bilet de avion care costă cât patru pachete de Kent pre-decembrist și văd Barcelona.\nAm încetat de mult să mai fiu nostalgic atunci când sunt printre destinatarii câte unui email cu “vă amintiți copilăria voastră”? Am devenit furios în schimb. Furios pe cei care mi-au furat mie copilăria și părinților mei tinerețea. Cicatricea pe care ne-au lăsat-o acoperă o rană pe care nu vreau să las să se vindece. Pentru că așa sigur nu vom uita."
  },
  {
    "objectID": "posts-2010s/38536890254.html#extra",
    "href": "posts-2010s/38536890254.html#extra",
    "title": "23 pe 22",
    "section": "Extra",
    "text": "Extra\nÎntâlnesc din păcate destui oamenii “înainte era mai bine”. Mai jos sunt principalele argumente pe care mi le pun în față iar și iar în față. Respectiv părerea mea despre ele.\n“Aveam mai mulți bani ca acum”\nChiar așa să fie?! Hai să vedem. Salariile proletariatului variau în ultimii ani între opt sute de lei și patru mii pentru un director. Un șef de fabrică avea șapte-zece mii, dar era o situație rară.\nAzi salariile în București încep de la o mie două sute și se termină sus de tot. Oameni normali, cu creiere normale și educație normală câștigă patru mii, opt mii sau chiar zece mii.\nLeu pe leu suntem deci binișor mai sus. Poate este moneda mai slabă decât atunci. O pâine este acum un leu, atunci patru lei cincizeci. O minge era atunci 35 cea proastă și 100 cea bună și rară, acum este 39. Un suc mic era 3, acum sucul mare este atât Un televizor color costa 18 mii, acum costă mai puțin de o mie. O Dacie era 75 de mii de lei, acum cea mai ieftină este 30 de mii și cea mai scumpă 55 de mii. Un apartament costa 250 de mii, acum costă 225.\nO ducem deci de câteva ori mai bine în medie, ca popor. În plus avem case izolate, centrale proprii, telefoane inteligente, internet la discreție.\nAvem voie să ne plângem că vrem mai bine, pentru că se poate să fie mai bine. Dar nu avem voie să ne plângem că atunci era mai bine. Chiar nu avem voie…\n“Pe vremea aia aveam serviciu asigurat”\nÎn București rata șomajului este de 3-5%. Adică din 100 de oameni, 5 n-au carte de muncă. În acești cinci sunt incluși și cei care muncesc la negru, și cei care sunt în an sabatic, toți.\nÎn țară statisticile sunt ceva mai proaste. În schimb unde merg, peste tot, antreprenorii se plâng că nu găsesc oameni care să vrea să muncească. Și patronul de oraș mic și directorul de firmă de software și țăranul maghiar din Harghita au același of: oamenii preferă să stea decât să muncească.\nÎn ciuda capitalismului feroce de care cetățeanul Mitică este oripilat, asistența socială (plătită practic tot de exploatatori) face să fie mai avantajos decât să muncești să zaci acasă sau la cârciumă și să trăiești din banii de asigurări.\n“Traiul era mai sigur”\nCe-i drept existau lucruri constante. Era sigur că după o oră de îmbulezeală îți poți cumpăra perechea de frați Petreuș, că după două zile de coadă la benzină îți poți cumpăra cei douăzeci și opt de litri de benzină pentru Dacia după care așteptai patru-cinci ani, punând avans jumătate din mașină.\nEra sigur că pâinea era tare, că pixul nu scrie, că la bere coada e aceeași, că trebuie să te umilești în fața Partidului și că trebuie să defilezi la 1 Mai și 23 august. Oricum, de alte feluri de siguranță, cum ar fi cea a libertății, a cunoașterii sau a altor drepturi nici nu-ți mai păsa. Miciuna era constantă. Frica era constantă.\n“Ne puteam bucura mai bine de viață și de prietenii noștri”\nOare? Din zece prieteni pe care îi aveai în jurul tău oare la câți aveai curaj să le spui ce ai pe suflet, având certitudinea că nu sunt informatori? Aveai curaj să scrii o scrisoare părinților în care să scrii cu adevărat ce s-a întâmplat? Puteai să te bucuri de o excursie în care să cunoști Parisul, Berlinul sau Roma, cu sau fără prieteni?\nTe delectai cu un ziar bun? Te uitai la televizor pentru a mai descoperi câte ceva?\n\nÎn ultimul sfert de secol, noi românii am avansat mai mult poate decât oricine. Ne îndreptăm spre o normalitate a cum vorbim, cum ne comportăm, cum ne îmbrăcăm, a ce mâncăm, ce zicem, a ce vizităm sau a ce creăm.\nMai avem de mult lucru. Trebuie să învățăm să votăm, să apreciem, să ne bucurăm, să spunem, să muncim și, foate important, să zâmbim.\n(sursa foto: Google Cultural Institute, TVR)"
  },
  {
    "objectID": "posts-2010s/38458012307.html",
    "href": "posts-2010s/38458012307.html",
    "title": "Cristian Dinu",
    "section": "",
    "text": "Aceasta este conținutul sacoșei primite cadou de la grădiniță de la țară de un copil de trei ani și jumătate. Se pare că statul nu prea vrea să plătească pensii…\nMai întâi m-am gândit că este revoltător, apoi mi-am dat seama că aceasta este ceea ce oricum ar fi mâncat copii dacă părinții lor ar fi primit banii în loc. Apoi iar m-am revoltat pentru că totuși a fost o instituție publică cea care le pune zahăr în sânge și chimichale în artere.\nAprope aș zice că e mai scandalos decât ultimele legi cu profesorii universitari. Oare ei, cei care au semnat achizițiile pentru așa ceva ar mânca tot ce au pus aici? Sau le-ar da copiilor lor?"
  },
  {
    "objectID": "posts-2010s/38080910473.html",
    "href": "posts-2010s/38080910473.html",
    "title": "Cristian Dinu",
    "section": "",
    "text": "Management de proiect - prezentare suport de curs (partea 1) from Cristian Dinu\n\n\nManagement de proiect - prezentare suport de curs (partea 1)"
  },
  {
    "objectID": "posts-2010s/61756679381.html",
    "href": "posts-2010s/61756679381.html",
    "title": "Articol: “«George Enescu» 2.0: cum a ajuns un festival celebru în pas cu vremurile, pe Internet şi pe smartphone”",
    "section": "",
    "text": "Festivalul „George Enescu” a ajuns anul acesta la cea de-a 21-a ediţie, dar aceasta este şi prima în care parcă s-a schimbat ceva, iar schimbarea a pornit din 2011. „Adevărul” a discutat cu oamenii care au adus festivalul în secolul XXI prin prezenţa sa în online şi pe dispozitivele mobile. Dacă George Enescu ar mai fi trăit în prezent, la cei 132 de ani ai săi, probabil că s-ar fi purtat la costum, iar ideile şi le-ar fi notat pe un smartphone. Pe acelaşi smartphone pe care şi-ar fi înregistrat creaţiile pentru a le asculta mai târziu. George Enescu însă a murit în 1955, dar asta nu înseamnă că memoria sa nu se poate păstra şi în epoca dispozitivelor mobile. Anul acesta, înaintea festivalului, două echipe de „dirijori” digitali şi artistici l-au adus pe Enescu în online, i-au şters de pe umeri praful care se adunase în ultimii ani şi l-au arătat lumii aşa cum îi stă bine unui creator: nemuritor şi mereu în pas cu vremea. Facerea de bine În 2011, Cristian Dinu, managing partner la ReadForward a găsit în drumul său către o întâlnire o revistă. Festivalul „George Enescu” avea dedicat un supliment şi el a fost impresionat de grafica, de ideea şi de modul în care este prezentat acest eveniment. „Am ajuns la firmă, m-am uitat din nou pe revistă şi …“\ncitește mai mult pe site-ul Adevărul"
  },
  {
    "objectID": "posts-2010s/48350397805.html",
    "href": "posts-2010s/48350397805.html",
    "title": "Trompeta Carpaților",
    "section": "",
    "text": "sau Biblioteca Națională - Ziua trei. Include la final un mic ghid de utilizare.\nA treia vizită, și probabil ultima povestită în această serie, m-a găsit în 17 aprilie a lui 2013 complet pregătit. Aproape complet pregătit…\nMă îndrept cu pași nerăbdători spre sala de lectură despre care deja știu că se cheamă Saint Georges, stabilindu-mi și ce curiozitate îmi satisfac azi: vreau să citesc profan ce scriau constructiviștii interbelici, mai precis să cer Contimporanul.\nGăsesc sala deschisă și suficient de goală încât să se poată vorbi la volum normal. Custodele este o doamnă care are coafura și culorile Herthei Müller, însă din fericire niciuna dintre idiosincraziile acesteia. Este însoțită de o colegă și de o practicantă, fiind toate concentrate asupra unor registre cu proceduri. Mă vede și îi primesc atenția fără întârziere.\n– Bună ziua, îi spun. Sper că am nimerit bine în sala de lectură cu periodice vechi. Aș dori să consult câteva publicații vechi.\n– Haideți cu mine.[[MORE]]\nMă duce la masa de custode cu hârtii, termoplonjon și alte trebuincioase.\n– Este prima oară când vin aici, așa că vă rog să îmi iertați deci stângăciile și să mă învățați ce trebuie să fac.\nNu este surprinsă și dă din cap înțelegător.\n– Imediat, să vă pornesc un calculator.\nMerge spre un dulap de unde scoate o cutie pe care o pune pe masă. O deschide și văd că în ea se află un mouse și o tastatură wireless. Le scoate pe fiecare în parte, atent dar cu un gest sigur, și le pornește de la un câte un butonaș care știe precis unde se află. O complimentez cât de bine merg calculatoarele cele noi. Sunt niște Dell-uri all-in-one, adică monitor și calculator într-un singur corp; am experimentat lucrul cu ele în Sala Cataloagelor și într-adevăr se mișcă excelent. Desktop-ul de Windows 7 apare deci destul de repede pe ecranul plat de douăzeci și ceva de inci. Doamna deschide un Word și îmi spune:\n– Aceasta este lista. Vă alegeți ce doriți din ea și vă notați titlul, codul și perioada.\nMă așez liniștit și încep o explorare care avea să dureze câteva zeci de minute. Am senzația unui meniu stufos dintr-un restaurant în care n-am mai fost. Presupun că sunt ceva bunătăți pe acolo, dar habar n-am ce să aleg. Dau Ctrl + F – căutare – apoi scriu “Contim”. Nimic. “Contemp”. Nimic. Scroll la C. Nimic.\nAbandonez deci curiozitatea constructivistă în favoarea unor salturi aleatoare în timp. Iau documentul de la coadă la cap și văd ce ziare sunt disponibile. Are ceva pagini și în el sunt trecute numele ziarului, directorii sau fondatorii și cotele disponibile.\nPentru a consola lipsa Contimporanului hotărăsc să cer nu una, ci două publicații. Una de la 1866 în care speram să văd cum a fost reflectată în presă plecarea lui Cuza și venirea lui Carol, cealaltă din 1920–25 pentru a vedea cum arăta România în timpul în care Fitzgerald scria Marele Gatsby.\nPentru 1866 îmi sare în ochi un ziar numit “Trompeta Carpaților”. Gândesc prima oară că e “referință la Caragiale”, apoi îmi dau seama că de fapt mișto-ul este invers. Dau copy & paste la linia care mă intereseaza și trec mai departe.\nPentru anii douăzeci caut repede în ce ziare a scris Filip Brunea-Fox (întemeietorul jurnalismului literar în România) și descopăr că a făcut-o în Dimineața și Adevărul lui Mille, până când niște deștepți de români nu l-au mai lăsat să scrie. Dau de Adevărul literar și artistic și aleg anul 1927 ca fiind cel în care să mă scufund într-una dintre cele două ore pe care mi le-am făcut cadou.\nCopiez și această linie sub cea cu Trompeta, apoi merg la masa cu formulare. Primesc o cerere de acces la colecțiile speciale, care este un formular aerisit pe un A4 în care spun cum mă cheamă, unde și când m-am născut, CNP-ul, ocupația și de ce vreau acces. Merge scris “Documentare” dacă nu ai alte idei. Mormăi cuvinte nedrepte, crezând că de fiecare dată când vreau ceva va trebui să scriu mica poveste administrativă a vieții, dar după oarecare discuții cu doamna, aflu că trebuie doar o dată la șase luni. Termin A4-ul, îl semnez, apoi iau doi fluturași pe care scriu ce ziare vreau. O astfel de hârtiuță are voie să țină un singur titlu. Îți scrii seria de card-permis, cota, titlul, data în stânga. Apoi reiei procesul în dreapta. Apoi de la început pentru următorul titlu. Cam de zece ori mai multe operațiuni decât să descarci integrala Harry Potter format audio citită de Stephen Fry de pe Pirate Bay.\nTermin de completat, e aproape bine, nu mai trebuie decât două mici moficări și gata. Doamna pleacă cu bilețelele și se întoarce după un minut.\nAștept cuminte, și, pentru că suntem singuri în sală, începem o conversație despre subiectul care ne interesează comun. Îmi povestește că Biblioteca Națională are o istorie de parcă ar fi blestemată și o cred. Că dintodeauna a trebuit să își caute locuri în care să-și țină colecțiile, că au fost case în care au găsit loc de depozitare, dar că acestea au fost restituite proprietarilor. Că au folosit fostul stadion acoperit Republica din spatele Casei Poporului, până când “s-a decis” că trebuie să plece și de acolo, pentru că va fi transformat în parcare pentru Parlament. Că din colecțiile pe care le au, doar o parte sunt cotate și drept urmare disponibile. Că s-au distrus multe documente pe parcurs.\nPovestea curge și ascult cu atenție ce-mi spune. Locul este curat, geamurile mari, mesele sunt noi, calculatoarele la fel. Ușile sunt de încredere, deși nu înțeleg de ce una este baricadată cu un dulap.\nTeoretic mă aflu într-un loc de talia Librăriei Congresului, însă este doar o iluzie. România a făcut un gest adecvat investind 104 de milioane de euro într-o inițiativă care să asigure consumul și continuitatea spiritului oamenilor care o formează. A produs însă o mașină pe care nu știe încă să o opereze. A pus la bordul unui 737 un mecanic de locomotivă victoriană și ne-am ales cu un avion care în loc să zboare merge stângaci pe calea ferată. Oamenii de aici sunt intelectuali de calitate și majoritatea iubesc și știu ce fac. Însă au nevoie de alte abilități, atitudini, de un alt sistem de organizare și de valori în care să opereze. Am fi mai fericiți toți.\nAdmir discret stampele de pe pereți. Sunt copii, însă unele foarte bune și probabil mărite. Majoritatea sunt cu japoneze colorate în rozul florilor de cireș, dar mai sunt și două diferite care îmi atrag atenția, mai ales una cu chirilice românești. Reușesc să silabisesc “Craiul Ardealului” tocmai când sosesc și cele două volume, Trompetta Carpațilorŭ și Adevĕrul literar și artistic. S-a făcut unsprezece și douăzeci. A trecut ceva mai puțin de o oră cu totul. Nu-i rău pentru o călătorie în timp, în care voi descoperi că prezentul este același de 150 de ani."
  },
  {
    "objectID": "posts-2010s/48350397805.html#micghiddeutilizareabiblioteciinaionalearomnieipentrunceptori.ediiaprimvar2013",
    "href": "posts-2010s/48350397805.html#micghiddeutilizareabiblioteciinaionalearomnieipentrunceptori.ediiaprimvar2013",
    "title": "Trompeta Carpaților",
    "section": "Mic ghid de utilizare a Bibliotecii Naționale a României, pentru începători. Ediția primăvară 2013",
    "text": "Mic ghid de utilizare a Bibliotecii Naționale a României, pentru începători. Ediția primăvară 2013\n(listă în construcție):\n\nPermisul este gratuit și se face pe loc. Nu este nevoie de poză – fața ți se tipărește direct pe card-ul permis. Trebuie să ai buletinul la tine.\nDacă vrei să mergi la bibliotecă și să stai pe hol unde sunt mese scaune și canapele, poți ajunge de la ora 8. Dacă vrei să citești, n-ai ce face înainte de ora 10 (calculatoarele din sala cataloagelor au conexiune bună la Intenet dacă ai nevoie să arzi din minutele până la deschidere și n-ai altceva la tine). Programul se termină în fiecare zi la 6 seara. În week-end este închis.\nNu te baza pe lifturi. Caută-ți o scară sau întreabă până găsești pe cineva care să îți zică de unul care merge, apoi țineți-l minte pentru data viitoare. Din fericire, majoritatea sălilor de lectură sunt la etajele mici.\nPoți să-ți dai seama cine lucrează acolo după ecuson (unii îl au la vedere și șnurul este de obicei roșu) sau după vesta care este un fel de uniformă a doamnelor de acolo. În holuri și în sala de lectură temperatura este potrivită, dar probabil în depozite e mai frig.\nCustozii, bibliotecarii, garderobierii, în genere toți angajații bibliotecii nu sunt rău-voitori. De multe ori însă nu pot să te ajute, pentru că sunt prinși într-un sistem pe care pare că nici ei nu-l înțeleg. De ce nu ești binevenit, deși tu ești motivul pentru care ei sunt acolo e o discuție mai lungă, dar învață-te să trăiești cu senzația.\n“Periodice vechi” sunt la etajul 5, sala St. Georges și sunt cele mai vechi de 1945–1951. Nu există un an precis înainte de care o publicație periodică să fie considerată veche. Oricum bănuiala e că ’45-’51 este perioada în care ziarele dispăreau, redacțiile și directorii fiind trimiși în voluntariat la Canal.\nDacă te interesează “Scânteia”, “Licurici” sau poate “Cutezătorii”, ele se află la sala normală de periodice (pe care nu am explorat-o încă).\nFii înarmat cu răbdare, tact și fii pregătit să urmezi proceduri pe care nu le înțelegi – să îți scrii numele și cota de două ori pe aceeași hârtiuță, să completezi o cerere pentru acces de șase luni cu aceleași informații pe care le au deja despre tine etc. (cu toate că peste tot în jur sunt computere)\nNu te opri la primul eșec. Soluția este acolo undeva, aproape, lângă tine. Cunoașterea cere sacrificii și acestea sunt totuși destul de mici față de ce trebuiau să facă alte gernerații aibă acces la ea. Mai ales că ei nu erau în Bucurescĭ.\nCelelalte două întâlniri:\nZiua 2: “În afară de sinucidere, nimic nu este regretabil…”\nZiua 1: Prima zi la Bibliotecă"
  },
  {
    "objectID": "posts-2010s/38074032124.html",
    "href": "posts-2010s/38074032124.html",
    "title": "Cristian Dinu",
    "section": "",
    "text": "TRN07 - Risk Governance -Creating a Risk Super Structure for the Projects from Cristian Dinu\n\n\nRisk Governance -Creating a Risk Super Structure for the Projects, powerpoint,\nDublin, Irlanda, Mai 2011"
  },
  {
    "objectID": "posts-2010s/38072975066.html",
    "href": "posts-2010s/38072975066.html",
    "title": "Cristian Dinu",
    "section": "",
    "text": "Waterfall vs. Guerilla PM - PMI MM Infoideea in Feb 2009 [Romanian] from Cristian Dinu\n\n\nWaterfall vs. Guerilla PM - PMI Montly Meeting, Infoideea în Feb 2009"
  },
  {
    "objectID": "posts-2010s/39035886391.html",
    "href": "posts-2010s/39035886391.html",
    "title": "Genius autobasae",
    "section": "",
    "text": "Autogara Pitești, afară\n\n\nSpiritul real al orașului se cristalizează cel mai pregnant într-un singur loc și acela nu este primăria sau piața publică, ci autogara.\nCealaltă gară, cea normală cu trenuri, este și ea importantă, dar nu atat de reprezentativă pentru prezentul urban. Trenurile vin din alte secole și vremuri, iar autoritățile nu prea pot muta șinele oricum. În gară găsești mai degrabă gloria pierdută a târgului de provincie și fostele speranțe de grandoare ale stră-stră-bunicilor. Pe autobuze însă le poți muta oriunde ai chef să scapi de îmbulzeala și dezordinea pe care o provoacă.\nȘi în Pitești și în capitală drumul în sine, spre și dinspre autogară, este o experiența a descoperirii. Stâlpii sunt un un amestec dintre billboard-urile americane si anunțul telefonic. “Cunpȧr fier vechi 076…”, “Vand teren 2000m, 0348…”. Ciudat, niciun sobar pe stâlpi și nimeni nu execută puțuri sau foraje. Poate că aici au deja toți centrale și apă la robinet.\nMicroclimatul autogării este unic în metropolă, dar destul de consistent între orașe. Betonul este crăpat si cu denivelări, iar intrările, ieșirile și drumulețele interioare îi pun la încercare atat pe șoferul care devine totuna cu autobuzul său, la fel ca jockey-ul cu calul într-o probă de echitație. În curte, autocarele si mașinile însoțitorilor sunt parcate destul de ordonat iar cetățenii stau grupați în jurul locului în care peste o jumătate de oră va veni o ușă în spatele căreia se află o scară pe care ei se vor îngrămădi.\nUn minut petrecut aici se simte cât vreo trei din lumea de afară. Pentru cei care nu consideră acest fenomen ca fiind suficient, autogara este prevăzută suplimentar și cu un sistem propriu de dilatare a timpului, sala de așteptare. Sunt două niveluri: cel lent, pe scaun și cel foarte lent, în picioare, lângă geantă și rucsac.\nUnii, puțini, îndulcesc așteptarea cu nerăbdarea călătoriei neîncepute. Majoritatea însă a renuntat la pansamente și fixează vreun perete ori urmărește impasibil pe geam un maidanez mergand leneș printre autobuze.\nAlături, pe frigiderul de Frutti-Fresh, cola si bere la pet îmi este adresat de sub zăpadă, cu bold roșu îndemnul “Răcorește-te din mers!”. Langă, deasupra unor pungi incerte scrie salvator și explicativ “produse patiserie”. O shaormă se arată desfăcută călătorilor înfometati de pe un autocolant decolorat de soare. Restul peisajului le este dedicat onomaturgilor locali: Sorin 92, Liviu Com, Materiale Constructii SuperCons. Acoperit din fericire de autocarul care tocmai a venit să mă ia.\n\n\n\nÎn Dacos"
  },
  {
    "objectID": "posts-2010s/42454885080.html",
    "href": "posts-2010s/42454885080.html",
    "title": "Orhan Pamuk: Kar (Zăpada)",
    "section": "",
    "text": "Pofteam după literatură și iată că mi s-a dat: Pamuk.”Zăpada”. Un roman alb cap-coadă, de la copertă (am citit ediția de la Curtea Veche), trecând prin ce se întâmplă în interior și terminând cu starea vremii ce a acompaniat lectura.\nLa școală la Pitești m-au pus de mic să învăț că “natura e în consonanță cu românul”. Ei bine, de data aceasta s-a dovedit a fi în consonanță cu turcul: am început cartea când a nins cel mai serios și am terminat-o pe când protagonistul o tăia din orășelul Kars, zăpada de acolo topindu-se odată cu cea de aici.\nPe scurt zis, mi-a plăcut. E departe de a fi cartea veții, cu tot Nobel-ul lui Pamuk, dar iată că am terminat-o, iar la două săptămâni de la fericitul eveniment mai țin minte ce era prin ea. Soarta a făcut să pierd notițele luate la cald, cam la fel cum o să vedeți că și-a pierdut nenea Ka din carte poeziile scrise. Aici se opresc și coincidențele.\nAutorul nu pare să se fi străduit prea mult să “ascundă” părerile lui despre diverse lucruri semi-filozofice în dialogurile nefirești ale unor personaje. Deși foarte interesante, săream peste pasajele dialectice despre religie vs. laicism la fel cum sar textul într-o carte cu multe poze. Pamuk însă, știind probabil ce fac, mai ascundea câte o mică momeală printre rânduri. O mică bârfă despre ce urma să se întâmple, un pistol sau câte o fată frumoasă și iată că așa am terminat mai repede și mai satisfăcut cele cinci sute și ceva de pagini.\nCartea este foarte bine scrisă, în ciudat unor lucruri repetitive și ușor iritante. Nu este nici estică nici vestică, iar proba de virtuozitate mi s-a părut jocul scrierii la persoana a 3-a și 1-a . Dacă la Fowels ai jumate de roman la a 3-a, jumătate la 1-a în jurnal, Pamuk le-a îmbinat mult mai abil. Persoana a 3-a se scurge într-o persoana 1-povestitor, apoi pesoana a 3-a iar, apoi persoana 1-clasic. Foarte frumos, în ciuda faptului că romanul care descrie cum se scrie pe sine, nu-mi amintește de recursivitate, ci de versurile trupelor de hip-hop care țin mereu să-ți spună în cântec ce treburi importante fac ei sau de Iris, pe care da, ne amintim că au fost o dată.\nDacă aveți poftă deci de o carte scrisă corect, contemporan, puțin filozofică, presărată și de suspans și de întorsături neașteptate,dar care se desfășoară lin și vă pune la gândit temperat, aceasta este una dintre posibilități. Mai ales acum, cât mai e un pic de frig. Merge și cu un rachiu lângă, deși pare că cel turcesc este altfel."
  },
  {
    "objectID": "posts-2010s/46200647375.html",
    "href": "posts-2010s/46200647375.html",
    "title": "Sunt fonograful Edison (traducere)",
    "section": "",
    "text": "Sunt fonograful Edison, creat de marele vrăjitor al Lumii Noi, pentru a-i încânta pe cei ce vor o melodie sau să vor să se simtă bine. Pot să îți cânt melodii tandre de iubire. Pot să îți ofer povești vesele sau un râs voios. Pot să te plimb prin tărâmurile muzicii. Pot să te provoc să te alături unui dans vioi. Pot să liniștesc pruncul într-un somn dulce sau să trezesc amintirile tinereții în inima căruntă.\nIndiferent de starea ta, sunt mereu gata să te distrez. Atunci când munca se termină, pot să-ți aduc în casă teatrul și opera. Poate fi operă, operă bufă sau vodevil. Pot să-ți dau muzică sfântă sau muzică populară, dans, muzică de orchestră sau instrumentală. Pot să-ți redau solo-uri, duete, trio-uri și cvartete. Pot să te ajut să-ți înveselești oaspeții. Când soția îți este preocupată de grijile zilei și copii sunt gălăgioși, pot să o relaxez pe ea și să îi liniștesc pe ceilalți.\nNu mă plictisesc și nici tu nu te vei plictisi de mine pentru că am oricând ceva nou ce pot să-ți ofer.\nÎi bucur pe toți, bătrâni și tineri laolaltă. Merg unde mă vrei, în salon, la spital, pe verandă, în tabără sau în casa ta de vacanță. Dacă îmi cânți sau vorbești cu mine, o să-ți rețin cântecele și cuvintele și le voi repeta atunci când vei pofti. Pot să te ajut să auzi mereu vocile celor pe care îi iubești, chiar dacă sunt foarte foarte departe. Pot vorbi în orice limbă. Pot să te ajut să înveți alte limbi. Sunt creat folosind cele mai înalte abilități tehnice. Vocea mea e cea mai clară, cea mai fluidă și cea mai naturală dintre toate mașinile vorbitoare. Numele faimosului meu creator este scris pe mine li îți spune că sunt un fonograf Edison veritabil. Cu cât te înveți mai mult cu mine, cu atât mă vei iubi mai mult. Întreabă-l pe dealer.\nÎnregistrarea este disponibilă la: http://en.wikisource.org/wiki/Advertising_Record\nTradus de: Cristian Dinu\nSursa în limba engleză: “The Advertising Record”, înegistrat de Len Spencer, aprox. 1906\nSursă foto: http://en.wikipedia.org/wiki/File:EdisonPhonograph.jpg"
  },
  {
    "objectID": "posts-2010s/55117214576.html",
    "href": "posts-2010s/55117214576.html",
    "title": "Omagiu pentru ZX Spectrum",
    "section": "",
    "text": "Primul calculator l-am avut în 1992, aventură ce i-a costat pe părinții mei 12 mii de lei, adică vreo patru salarii românești din acea vreme. Era clonă de ZX Spectrum, numită CIP-02 (asamblată la Electonica București), ce mi-a oferit aproape patru ani de distracție și de învățare, ani al căror impact pozitiv îi simt și acum.\n\n\n\nCaptură de ecran 2013-07-10 la 11.30.13 PM\n\n\nLimbajul în care poți să programezi un astfel de calculator se numește Basic și este o aplicație de 16 kilobytes , ceea ce îți mai lăsa liberi 48 de kilobytes din cei 64 ca că te destrăbălezi. Ca termen de comparație, 64 de kilobiți sunt cam a suta parte dintr-un MP3 de cinci minute.\nNu are funcții, nu are clase, closures sau convention over configuration. Cert este însă că în ciuda tuturor acestor constrângeri, creativitatea în cadrul acestei platformei avea cote asemănătoare cu cea de astăzi pe mobile. Se făceau jocuri, se distribuiau jocuri (pe casete audio, și într-un moment de efervescență nebună a pirateriei chiar prin TV pe postul național), erau cluburi de informatică într-o lumea era la fel de open-source ca și astăzi. Numai că ne scriam programele pe caiet, nu pe stick.\nMi-am dat deci o mică provocare și am căutat un emulator pe care am scris programul meu preferat de atunci. N-a fost prea greu. Am avut dificultăți pentru că nu mai știam pe de rost chiar toate combinațiile celor 40 de butoane de pe tastatura cu trei shift-uri, în rest (evident) nimic schimbat.\nProgramul se execută în vreo 20 de secunde, lăsându-ți plăcerea să anticipezi rezultatul. :)\n \nMai jos este o captură a aceluiași program, rescris într-un mediu modern, pe laptop de 2013. Execuția este evident instananee și se vede dimensiunea de 255x192 a ecranului de Spectrum. \n \nNume: Electronica CIP-02 \nTip: Clonă ZX Spectrum, Românească \nApărut în: 1988 \nMemorie: 64 kb \nTastatură: 40 de taste mecanice \nProcesor: Clonă est-europeană de Z80-A \nFrecvență procesor: 3.5 MHz\nRezoluție ecran: 266 x 192 x 16 culori \nSunet: 0.5W, Beeper \nAlimentare: 5V, 3A\nPreț: 12000 lei (~400 de dolari)\nMulțumiri deci pentru cei care au creat acele computere, mulțumiri pentru cei care le-au transformat în ceea ce există astăzi.\nP.S.: Acel limbaj modern de care ziceam se numește Processing și are și o versiune în browser. Programul este adaptat puțin pentru a reacționa la mouse (mișcare și click). Enjoy:"
  },
  {
    "objectID": "posts-2010s/53423850783.html",
    "href": "posts-2010s/53423850783.html",
    "title": "Cristian Dinu",
    "section": "",
    "text": "1 an de Read Forward Editions, deși a trecut repede, a însemnat foarte mult."
  },
  {
    "objectID": "posts-2010s/55808782523.html",
    "href": "posts-2010s/55808782523.html",
    "title": "Biții și școala",
    "section": "",
    "text": "Un lucru aparent mărunt care se întâmplă în aceste zile în România, pierdut între știri despre MCV și corupție, pune bazele la ceva ce poate schimba serios în bine soarta acestei țări.\nEste vorba despre alegerea formatului HTML pentru viitoarele manuale digitale create pentru elevii români. Aceeași tehnologie care i-a permis Intenetului să devină ceea ce este astăzi, va fi folosită în clasele și în casele care până acum aveau manuale atât de vechi încât pe hărți apare Iugoslavia și în tabelele cu valute apare marca germană.\nDe ce este acest format cea mai bună opțiune? Sunt multe motive. În primul rând pentru că îi lasă pe copii să învețe folosind ceea ce au: dacă au tabletă, învață de pe tabletă, dacă au calculator cu monitor cu tub, învață de pe acela. La fel cum pot să învețe de pe telefonul mobil. Conținutul, adică informația din manual, se va adapta la ecran, nu invers.\nApoi interactivitatea: graficele prind viață, exercițiile îți spun singure dacă le-ai rezolvat corect. Asculți muzica lui Porumbescu în manualul de muzică și miști o lentilă pe ecran în manualul de optică. De pe calculator acasă, pe un ecran mare, sau de pe telefon, în microbuzul care te duce la școală.\nHTML nu depinde de vreun furnizor, este un format public, deschis și gratuit. Îl folosim în fiecare zi atunci când citim știrile online, căutăm pe Google, sau ne scriem gândurile pe Facebook. Există o mare bază de programatori, designeri și experți care știu deja cum să-l folosească. Este parte a unei tehnologii mature și a cărei evoluție nu te surprinde decât plăcut.\nTehnologia a făcut și altceva minunat: s-a așezat omniprezent în viețile românilor. Internetul nostru are viteză de câteva ori mai mare decât cel din Europa de Vest. Un calculator la mâna a doua care să acceseze acest Internet rapid costă cât două damigene de rachiu. Școlile au calculatoare, bibliotecile au calculatoare, RDS-ul dă 3G gratis, și cel plătit costă, cu tot cu cablu, cam cât o cafea cu un sandwich la Starbucks.\nIar tendința este în continuare de ieftinire. În martie, când am lansat “Lecția verde”, o jurnalistă a ținut să mă certe că ceea ce facem noi se adresează unor elite și că să zic de tablete că se vor ieftini este o utopie. Dar iată că după trei luni sunt tablete care costă 199 de lei. Poate că nu sunt foarte bune, dar nici proaste nu sunt. Le-am atins ecranul și răspund destul de voios; au WiFi și cameră, iar prețul de bază fără taxe și fără profitul retailer-ului este probabil undeva în jur de 30 de euro.\nNu cred să scadă vreodată prețul vreunei tablete sub această sumă, în schimb bunătățile care îți vor fi oferite în pachet vor fi din ce în ce mai multe și calitatea lor din ce în ce mai mare.\nȘi chiar dacă tabletele nu vor scădea poate sub 100 de lei, cu siguranță telefoanele inteligente o vor face. Operatorii dau deja gratis cu abonamente de câțiva euro telefoane la care acum câțiva ani puteai doar visa.\nSunt convins că pentru încă câteva zeci de ani copiii vor merge cu vaca la păscut în această țară – obiceiurile sunt mult mai greu de schimbat decât aparatura. Însă o vor putea face cu tableta sau telefonul la ei, citind lucruri și rezolvând exerciții pentru școală.\nDesigur, simpla alegere a unui format bun pentru manuale nu va face singură toate aceste minuni. Manualele trebuie create, profesorii instruiți, părinții convinși, tot tacâmul. Este însă un prim pas necesar și un catalizator al întregului program de îmbunătățire.\nȘi când copii vor termina școala în 2025 cu toate aceste lucruri pe care le pregătim pentru ei, vor ști ce să facă. Mai bine decât părinții lor, decât bunicii lor, poate mai bine chiar decât profesorii lor. Pentru că ei nu vor fi imigranți în acea lume, ca noi, ci locuitori cu drepturi depline."
  },
  {
    "objectID": "posts-2010s/38061893439.html",
    "href": "posts-2010s/38061893439.html",
    "title": "re-covers: Greierele și Furnica. Jurnalul unei furnici imposibil de mulțumit",
    "section": "",
    "text": "28 noiembrie\nAm făcut bine că l-am lăsat în frig fără mâncare. E clar că trebuia să învețe ce înseamnă să-ți bați joc de muncă și să fii misogin. Dacă făceam amândoi ce zicea el, muream de foame într-un mare stil. Să ne cheltuim toate bobițele pe nectar și polen în loc să le strângem ar fi fost o nebunie. Acum că a venit frigul, îmi este cu atât mai clar. Am fost o furnică perseverentă și asta cel puțin pe mine m-a salvat.\nNu știm nici unul cum se va descurca mai departe, însă este capabil să-și poarte singur de grijă; doar a mai făcut-o și în alte ierni. Nici nu mă interesează de fapt. Mie îmi va fi bine. Am fost și voi rămâne puternică.\n30 noiembrie\nTotul aici în mușuroi este un dezastru. Eram dezordontă și înainte, dar parcă nu așa. Îmi voi reveni. Viața se va așeza în albia ei, ca Siretul după o viitură. Îmi voi reconstrui podurile și îmi voi reface sufletul după inundațiile de anxietate care mi l-au umplut de neliniște. E ciudat ca un bărbat să îmi facă asta. La naiba!\n2 decembrie\nMi-am amintit de momentul când l-am cunoscut, întorcându-ne amândoi de la un eveniment despre rolul hexapodelor în ecosistem. Pasiunea intensă pentru artropodologie nu avea cum să ne lase departe unul de celălalt, chit că de la început știam că aparținem la propriu unor specii diferite.\nAm tot povestit tot drumul despre cum trebuie să folosim diversitatea noastră pentru a progresa, despre cum că este clar că cel puțin numeric stăpânim lumea, că ar trebui să o facem mai prietenoasă pentru noi, despre cum ar trebui să conviețuim cu unele mamifere și să sârpim păsările care ne decimează atât de mulți semeni.\nÎn toiul discuției antenele ni s-au atins întâmplător și mi-am dat seama pe loc: deși el este orthopteră și eu vespoidea, suntem făcuți unul pentru altul.\n7 decembrie\nAzi s-a împlinit un an de când am părăsit mușuroiul cu o sută de mii de furnici pentru a trăi singură. Este foarte rar pentru o furnică să aibă un astfel de curaj. Dar nu suportam să trebuiască să fac în fiecare zi același lucru, mai ales trebuind să fiu mereu supusă și să accept ordinele tuturor masculilor. Or să îi văd cum își asumă numai ei rolul de apărători ai coloniei. Am și eu drepturi ca oricare insectă.\nAcum sunt independentă și aceasta este starea mea firească. Prefer libertatea în detrimentul falsei siguranțe.\n11 decembrie\nMi-am amintit de cum ne scriam la început folosind poșta olfactivă pneumatică. Comunicăm mai bine prin miros. Așa că preferam să ne trimitem odoare și să scriem ceva pe lângă. Scrisorii îi ia câteva minute să ajungă la destinatar prin labirintul de tuburi, deci poți să schimbi câteva zeci de mesaje pe zi. Ce emanații plăcute, ce mireasme exotice, ce parfum aveau mesajele lui…\nÎmi plăcea că îi venea natural să vorbească gender-neutral sau că îmi încuraja ideile și mă ajuta atunci când îmi pregăteam un speech despre egalitatea în drepturi. Mă făcea să mă simt o autentică Fourmi de Beauvoir.\n17 decembrie\nGrrr… sper să scap de mahmureala asta nenorocită cât mai repede. Ce noroc că nu are cine să mă ia la rost. Îmi amintesc ce scandal mi-a făcut când m-am împiedicat într-o seară în cele șase picioare, după ce exagerasem cu mâncatul unor semințe fermentate. Mi-a sugerat că beția e o chestie pur masculină și asta a umplut paharul, ca să zic așa. Că el îmi va intezice să îmi bat joc de mine de aici înainte. Toate astea după ce că am muncit ca o sclavă toată vara, în timp ce el încerca fără succes să își construiască o “carieră muzicală” cu Les Cigales. În acest context să mai aibă și apucături de șef este revoltător.\nÎn secunda doi l-am părăsit, of course. Să-și găsească vreo libelulă supusă dacă are chef să își exercite autoritatea pe cineva. M-a rugat să-i împrumut niște boabe și ceva provizii; să treacă și el iarna cumva. L-am flit-uit instant, la figurat, evident, nu sunt o ucigașă. Nu merita nimic și a înțeles prea târziu că eu sunt o viespe într-un corp de furnică.\n7 ianuarie\nÎncălzire globală my-ass. E un frig că nu mai pornesc nici Volgile. Îmi tremură toracele de zici că sunt șarpe cu clopoței, deși abia am ieșit să fac o gaură în zăpadă să mai intre niște aer aici jos.\nCică Greiele ar fi bine, ghici cum, cu o libelulă! I-a săpat ea o gaură în pământ pe lângă o conductă de căldură și hibernează amândoi, liniștit și ignorant, așteptând primăvara.\nRetro-sexual nenorocit ce e!\n–\nBucurești, 3 noiembrie 2011"
  },
  {
    "objectID": "posts-2010s/134786440188.html",
    "href": "posts-2010s/134786440188.html",
    "title": "Managementul execuției proiectelor",
    "section": "",
    "text": "Execuția, sau Direcționarea și managementul execuției proiectelor – “Direct and Manage Project Execution” – este o fază a proiectului (sau un grup de procese, cf. PMBoK) destul de stranie; ca timp este cea mai laborioasă din proiect, însă are asociate doar câteva procese. Motivul este că, din punct de vedere al managementului de proiect, execuția este o fază relativ clară – se pune în practică ce s-a stabilit în planul de management al proiectului, chiar dacă efortul brut este foarte mare.\nDespre orice fel de proiect ar fi vorba, execuția generează livrabilele efective, acesta fiind și principalul rol al acesteia. Este important să înțelegem că proiectul este o inițiativă iterativă și drept urmare execuția apare în diverse forme de mai multe ori în timpul proiectului.\nUn alt rol al fazei de execuție este acela de a genera informațiile necesare managerului de proiect și echipei pentru a supraveghea proiectul.\nDeși oficial ne putem începe lucrul doar atunci când planificarea este gata, de cele mai multe ori acest lucru nu este practic; se pornește frecvent cu execuția înainte de finalizarea planificării, ideal când o parte cât mai mare din ipoteze au fost clarificate, respectiv o parte cât mai mare dintre planuri au fost realizate.\nStandardul definește execuția proiectului ca fiind coordonarea oamenilor și resurselor, gestionarea așteptărilor părților interesate, integrarea și efectuarea activităților din proiect în concordanță cu planul de management al proiectului.\nCheia acestei definiții este conceptul de plan de management al proiectului. Nu numai în viziunea PMI acest plan este o un document de căpătâi a managerului de proiect, sursa de informare pentru toate activitățile proiectului, administrative sau operaționale. Modul în care se recrutează oamenii în proiect, finanțele proiectului, bugete de rezervă, acțiunile ca răspuns la riscuri, procesul de tratat cererile de schimbare, specificațiile livrabilelor, modul în care acestea sunt acceptate, toate acestea sunt doar câteva exemple ale componentelor planului.\nOr, când ai un așa plan – care în cazul organizațiilor mature se poate întinde pe sute sau mii de pagini – execuția este destul de previzibilă.\nChiar și într-o lume ideală, cum este aceea folosită de PMI ca referință a standardelor sale există incertitudini care afectează proiectul, în bine și în rău. De aceea, deseori este nevoie de replanificări și refaceri ale planurilor de referință, ca urmare a schimbărilor din mediul de lucru sau a inexactităților de planificare (de ex. un specialist este mai puțin productiv decât s-a estimat, pământul pe care trebuie să se construiască este peste un sit arheologic, subcontractorul nu livrează la timp, șeful clientului este mereu plecat și nu semnează acceptanțele, etc.)\nImaginea mentală pe care eu am avut-o în ceea ce privește planurile de proiect a fost aceea de documente tipărite pe hâtie, sau PDF-uri, pe care le iei ca atare și le respecți. Că planurile, odată puse la punct nu le mai modifici. Că modifici realitatea astfel încât să se adapteze la ele. Or acest lucru este complet greșit. Sfera de control chiar a celor mai puternici manageri de proiect din cele mai puternice organizații este tot limitată. Dacă zeii greci aveau surprize este probabil ca muritorii să nu aibă. Lucruri se vor modifica mereu și cea mai mare greșeală este să lași realitatea să nu fie reflectată în planuri.\nImaginea de document static a fost deci greșită: planurile proiectului sunt vii. Reprezentarea lor mentală trebuie să fie ca niște documente Word sau Google Docs, nu ca PDF-uri sau ca dosare statice. Dacă a fost primit materialul de la client, îl bifezi primit; când echipa a terminat un livrabil, îl marchezi făcut. În momentul în care subcontractorul întârzie, mergi și actualizezi zona relevantă din plan – cea de management al timpului, respectiv celelalte zone afectate (este rar ca impactul să fie singular, o întârziere are impact și în costuri și în resurse umane samd). La fel trebuie făcut, când unul dintre programatori descoperă o modalitate de automatizare a importului de date care îți scutește două săptămâni de așteptare.\nÎn situația în care planurile se modifică, este însă nevoie de control, de aceea există versiuni de referință (baseline). Planul de referință este acea versiune a planului care este semnată de sponsor și față de ea se fac calculele de abateri, pozitive sau negative. Referințele (baselines) se schimbă doar cu aprobarea sponsorului.\nExecuția proiectului are ca scop conducerea, supravegherea și ajustarea execuției lucrurilor definite în procesele de planificare, respectiv a cererilor de schimbare aprobate. Este formată din opt procese, primul “umbrelă”, celelalte împărțite în diverse domenii (calitate, resurse umane, comunicare…). Aceste procese sunt:\n\nDirect and Manage Project Work (4.3)\nPerform Quality Assurance (8.2)\nAcquire Project Team (9.2)\nDevelop Project Team (9.3)\nManage Project Team (9.4)\nManage Communications (10.2)\nConduct Procurements (12.2)\nManage Stakeholder Engagement (13.3)\n\nNumărul din paranteză este capitolul din standardul PMBoK în care procesul este descris pe larg.\nDe remarcat apariția în prim plan a ideii de “cerere de schimbare”. Acesta este un lucru excelent, pentru că cererile de schimbare, respectiv modul deficient de tratare al acestora reprezintă o sursă importantă de eșec al proiectelor.\nCele mai importante aspecte legate de cererile de schimbare sunt:\n\nCererile de schimbare trebuie gestionate cu atenție. Ele trebuie aprobate de sponsor (care poate să delege o parte din puterea sa managerului de proiect) devenind cereri de schimbare aprobate.\nCererile de schimbare trebuie evaluate serios, pentru că de cele mai multe ori afectează mai multe aspecte ale proiectului (timp, cost, conținut, parametri de calitate, satisfacție, motivare etc.)\nCererile de schimbare aprobate sunt considerate parte din plan și reprezintă singura modalitate prin care se poate modifica versiunea de referință baseline.\n\nDe asemenea, ce este comun majorității proceselor de execuție este stuctura:\n\nla intrare au planul de magement al proiectului sau fragmentele relevante din acesta, documentele relevante generate de proiect, respectiv două concepte ceva mai generale (descrise mai jos): EEF și OPA.\nla ieșire, generează livrabile sau documente, respectiv cereri de schimbare (ca rezultat al problemelor sau oportunităților apărute)\nca unelte și tehnici apar des alte două concpte: Raționament expert și PMIS\n\nConceptele generale:\n\nEEF – Enterprise Environmental Factors / factori de mediu organizațional EEF reprezintă “atmosfera”, cultura companiei în care proiectul se planifică, execută, monitorizează și controlează. Acești factori influențează serios modul în care proiectul are loc, chiar dacă sunt abstracți. O bancă de exemplu are un nivel de adversitate față de riscuri mult mai mare decât al unui start-up, drept urmare deciziile din proiect sunt luate într-un anume fel. Responsabilitatea personală, motivarea, calitatea așteptată, nivelul de documentare a livrabilelor, obsesia pentru termenele limită sunt câteva dintre exemplele de factori de mediu organizațional care afectează proiectul.\nOPA – Organisational Process Assets OPA reprezintă procesele, procedurile de lucru, istoricul înregistrat al organizației în care se execută proiectul. Cu cât organizația este mai matură, cu atât OPA sunt mai puternici. OPA influențează pozitiv proiectul pentru că oferă un cadru de lucru previzibil, dar pot fi și constrângeri în ceea ce privește anumite aspecte (nevoia de a obține X aprobări pe un livrabil, verificări dure de calitate, obligativitatea de a obține resurse prealocate). Avantajul de a porni un proiect având istoria și datele altor proiecte anterioare asemănătoare este însă evident.\nExpert Judgement / Raționament expert În România ideea de “expert” a fost denaturată de buletinele de știri când după evenimente sunt invitați să-și dea cu părerea “experți” în cutremure, manuale digitale, sociologie șamd. În PMBoK expertul este persoana sau grupul de persoane, de cele mai multe ori din echipa de proiect. Expert judgement drept urmare nu trebuie citit “un ins pe care îl plătim să-și dea cu părerea despre X”, ci “omul sau oamenii de la noi din organizație care sunt cei mai potriviți să analizeze și să ne sfătuiacă în legătură cu subiectul X”\nPMIS – Project Management Information System Project Managementul este o activitate care implică preoponderent interacțiunile cu oamenii, însă chiar și în acest caz este o activitate care poate să se bucure de ajutorul dat de avansul tehnologiei, în special în domeniul comunicatiilor. PMIS se referă în general la software de management de proiect, software mastodont precum Microsoft Project, Primavera dar și la unelte normale cum ar fi tabele Excel, foldere în Google Drive ori soluții online cum ar fi Trello, Timely\n\nde Cristian Dinu, decembrie 2015. \n\n\n\n\nThis work is licensed under a Creative Commons Attribution 4.0 International License."
  },
  {
    "objectID": "posts-2010s/67001077015.html",
    "href": "posts-2010s/67001077015.html",
    "title": "Despre manuale digitale, în emisiunea “iClasa” la Cultural",
    "section": "",
    "text": "Am avut plăcerea să particip sâmbătă la emisiunea Mirelei Stana pentru a vorbi despre manuale digitale. Ca și celelalte vizite la Radio România, și de data aceasta am avut parte de o experiență specială. De cum pășești în clădire, intri într-un univers paralel, cu coridoare, uși, studiouri și ceasuri pe fiecare perete.\nChiar dacă nu toate indică aceeași oră, totul merge la secundă. Emisiunile încep la timp, curg frumos, se termină la timp. Este într-un sistem matur, în care fiecare știe ce face, cu profesionalism și responsabilitate. Ei sunt aceia care spun ce trebuie să spună, nu ce vrea publicul să audă… Chapeau!\nLe mulțumesc doamnelor Mirela Stana și Mirela Nicolae pentru invitație, pentru emisiunile lor pe care le ascult mereu cu plăcere și pentru că au oferit cu amabilitate permisiunea de a pune online înregistrarea emisiunii.\nEvident, eu nu am reascultat-o. Știți cum e când auzi vocea proprie înregistrată… :)"
  },
  {
    "objectID": "posts-2010s/83706430888.html",
    "href": "posts-2010s/83706430888.html",
    "title": "“Tu ce faci fă, Școală, aicea? Aveai chef de niște manuale?”",
    "section": "",
    "text": "Ceea ce se întâmplă în aceste zile nu mă surprinde, era previzibil, la fel ca scuipatul pe jos al unui mitocan sau parcatul cu botul pe trotuar al unui Audi.\nMinisterul Educației a publicat în Vinerea Mare, la ora două noaptea documentele care pornesc oficial licitația pentru manualele pentru clasele I-a și a II-a, română și matematică.\nCu cât mă gândesc mai mult, cu atât simt că îmi fierbe mai tare sângele. S-au chinuit un an și ceva să facă niște nenorocite de specificații și când le-au publicat, specificațiile sunt proaste.\nNu că au lucrat un an și jumătate să facă manualele, așa cum lasă să se înțeleagă, ci să scrie specificațiile pentru ele. Nu e ca și cum ar fi construit de la zero o mașinărie, ci doar să scrie ce caracteristici ar avea una pe care ei să o considere acceptabilă.\nÎn partea digitală a acestei licitații, cea pe care pot să o judec mai de aproape, au lăsat descoperite zone vaste: modul de distribuție, contorizarea utilizărilor, copyright-ul. Au pus niște condiții draconice de participare – cifre de afaceri medii de milioane de euro, în condițiile în care întreaga piață de carte nu are mai mult de câteva zeci de milioane pe an. Cei care licitează trebuie să dovedească experiență similară, în condițiile în care manualele digitale acum se nasc oficial. Ofertanții trebuie să aibă o mulțime de specialiști angajați, în condițiile în care oricum rezultatul va fi evaluat de Minister.\nCriteriile de evaluare sunt incomplete, preponderent cantitative și aproape deloc calitative – se evaluează numărul (enorm) de giumbușlucuri multimedia, nu modul în care acestea ajută la învățare. Dar funcționarii sunt mulțumiți: legea le permite să o facă și nu trebuie să-și bată capul.\nAu ales un model care, în loc să încurajeze inovația, o ucid. În cursurile de management de proiect una dintre primele axiome pe care le înveți este că dacă vrei repede și pe bani puțini, atunci cu siguranță rezultatul va fi prost.\nÎntreaga licitație are o valoare de 6 milioane de euro. De două ori mai puțin decât suplimentarea bugetară pentru reconstrucțiile digurilor prost făcute pe cursurile de apă pârâul Câinelui oferită ieri Ministerului Mediului.\nPrețul rezultat pentru un manual (perechea fizic și digital) este de 8 lei. Timpul de livrare a produsului digital final: 6 săptămâni. Ce poți să faci în 31 de zile lucrătoare și pe care să-l vinzi la prețul unei cafele? Cum poți să faci reinterpretarea și readaptarea pentru un nou mediu a unor manuale într-un timp de cincisprezece ori mai scurt decât cel care le-a fost lor necesar să scrie un caiet de sarcini deplorabil? Ce șanse le dai copiilor?\nSperam ca, fiind vorba de copii, să nu o facă. Chiar și barbarii cei mai cruzi i-au cruțat mereu. Ministerului Educației nu pare să-i pese, deși ei sunt motivul principal al existenței sale. Le îneacă viitorul în incompetența lor. Îl vinde pe câțiva arginți luați de la companii care au interese și acționari. În orice context, să pui în pericol șansele atâtor sute de mii de copii ar putea fi considerat drept genocid. Un piețar intră la pușcărie dacă cineva face toxiinfecție de la mâncarea vândută de el. Dar nimeni nu răspunde dacă un milion de oameni vor spăla WC-uri. Nu este retorică ieftină, este parcursul probabil al unor oameni care nu vor avea majoritar și previzibil acces la tehnologiile și la informațiile relevante lumii în care urmează să trăiască.\nO mișcare inteligentă, pornită de la aceste manuale ar fi putut să producă o reformă care în 20 ani sa facă România să fie alfel. Să nu mai auzim afirmații de genul “nu știm câți oameni pot fi mobilizați în caz de urgență de apărare, pentru că milioane sunt plecați”. Dar iată că mai facem ceva ca să ne aflăm în treabă și să mai bifăm la Bruxelles că facem ce zic ei, dar așa cum vrem noi. Este încă un dig care să se surpe la prima ploaie."
  },
  {
    "objectID": "posts-2010s/38062866071.html",
    "href": "posts-2010s/38062866071.html",
    "title": "re-covers: Meșterul Manole, MBA",
    "section": "",
    "text": "– Dragi colegi, este esențial să terminăm acest proiect până la sfârșitul trimestrului curent, pentru că altfel impactul negativ, atât asupra afacerilor clientului cât și asupra operațiunilor companiei noastre sunt extrem de greu de calculat, spuse Manole apăsat, privindu-i pe toți în ochi și făcându-i să-și aducă aminte indirect că vor fi zidiți la propriu cu totul dacă ratează deadline-ul.\nPrivirile lor păreau să înțeleagă gravitatea situației. Manole ajunsese responsabil cu proiectul de construcție al mânăstirii în urma unui șir mai lung de proiecte pe care le dusese la bun sfârșit fără mari incidente. Mănăstirea este însă de departe proiectul cu cea mai mare anvergură pe care Manole a trebuit să îl conducă în cariera sa. Totul a început bine: clientul părea că știe ce vrea, chiar dacă nu avea maturitatea necesară să înțeleagă cum merg lucrurile în domeniul construcțiilor cu destinație spirituală. În plus, părea că are înțelepciunea să lase echipa să facă ce dorește, lucru care s-a și întâmplat la început.\n– Dar, Manole, răspunde inginerul-șef, știi că ce ne ne ceri este imposibil! Nu am mai avansat în mod real de câteva luni bune, în ciuda tuturor eforturilor pe care le-am făcut, iar toată lumea știe că depășirile peste 20% nu mai pot fi recuperate. Îmbrățișăm constrângerile ca pe niște provocări, e adevărat, dar în ciuda efortului pe care l-am făcut cu toții, valoarea adusă este zero. Ceea ce reușim să construim și să integrăm ziua, noaptea se dărâmă. Ori noi…\n– Mi-ar plăcea să ai o atitudine mai puțin negativă, Dane, îi întrerupse tranșant Manole. Și în loc să îmi spui lucruri pe care le știu deja, aș vrea să te concentrezi la cum putem rezolva ceea ce ai zis mai devreme. Dacă nu facem nimic, sigur treaba nu se va rezolva de la sine. Să știți că este nevoie de o schimbare de paradigmă, schimbare pe care o vom face aici și acum. Nu vreau să ne mai lamentăm și să mai privim în trecut, e clar că soluțiile pe care le-am încercat nu au mers.\nSe uită atent la fața fiecăruia. Se văd în fiecare săptămână, în aceeași formulă, cu aceeași lipsă de rezultate. Par că au intrat într-un cerc vicios în care lipsa de rezultate îi demotivează, iar demotivarea face ca lipsa de rezultate să se adâncească. Sunt în total zece oameni, el împreună cu o echipă de nouă: doi meșteri seniori, cinci juniori entuziaști  și doi specialiști în construcții de cărămidă. Zece oameni care nu mai cred în ceea ce fac și care nu mai văd o ieșire onorabilă din această situație.\nNu se grăbi să răspundă. Îi lăsă în liniște, să gândească singuri, pentru prima oară după multă vreme. Pentru că a văzut clar că n-a mers să le bage în cap ideile lui. Își dă seama că singura soluție este să devină doar un facilitator, chiar dacă îi e greu să nu își impună părerea.\nUn junior care nu deschisese până atunci gura în vreo întâlnire, îndrăzni în cele din urmă:\n– Știu ce trebuie făcut, Domnu’ Manole. Avem nevoie să arătăm că cineva face un sacrificiu enorm, pentru a demonstra atât clientului, cât și lumii ce se întâmplă în caz de eșec. Prima persoană care va intra pe ușă va prelua rolul de consultant extern, coordonator al planului de ieșire din criză. Va fi singura responsabilă pentru eșecul potențial atât al inițiativei, cât și al proiectului mare. Cariera îi va fi distrusă, pentru că o vom zidi în articole de presă ce vor spune că este singurul vinovat, în campanii, conferințe și studii de caz care să demonstreze că noi am fi avut altfel un mare succes. Dacă lucrurile reușesc, atunci meritul va fi evident al nostru, ca echipă. Pentru că suntem oameni, nu o vom distruge direct, o vom lăsa să-și sape singură groapa, ca să zic așa.\nCeilalți opt sunt perplecși de îndrăzneala tânărului, însă după două momente de ezitare, primesc ideea cu urale. Manole nu este de acord, însă trebuie să cedeze destul de repede. Chiar dacă stilul său managerial este destul de autoritar, mai ales în situații de criză, a ales ca de această dată să se supună majorității. Majoritate ce s-ar răscula altfel împotriva sa și în plus, nu are nici el o altă soluție mai bună.\nAtunci când pe ușa care se între-deschise apăru capul Anei, regretă însă că nu și-a folosit puterea și intră în panică. Are încredere în Ana, însă complexitatea problemelor de rezolvat și mai ales puternica expunere negativă a inițiativei îl fac să vadă această întâmplare cu cea mai mare neliniște. Plus, ceilalți nu știu că Ana este însărcinată și că peste jumătate de an va trebui să se retragă. Cei-i drept, proiectul trebuie să se termine mult mai repede, așa că acest aspect este oricum irelevant.\n– Vreți ceva de mâncare? Comand acum și poate vă interesează, îi întrebă Ana.\n– Pe Ana aș vrea să nu o implicăm în acest proiect! sări Manole în picioare. Deși expertiza ei în coaching executiv și consultanță în managementul crizei ne-ar fi foarte utile, faptul că suntem într-o relație personală face ca lucrul ei în acest proiect să fie delicat și riscant. În plus etica profesională nu m-a lăsat să îi spun prea multe despre proiect și drept urmare nici nu este de fel familiarizată cu aspectele și provocările pe care le avem.\n– Despre ce proiect este vorba?! Ce etică?! Ce criză?! întrebă Ana bulversată, intrând cu totul în sala de conferințe. Venisem să vă întreb mâncare și voi începeți cu chestii din astea?\n– Uite, Ana, spuse Dan, inginerul-șef, avem o mare oportunitate pentru tine. O oportunitate să te dezvolți atât profesional, cât și personal. Știm că ești un freelancer de top și că acum ești la noi pentru niște consultanță într-un proiect de categoria B, ce este clar mult sub capacitățile tale. Vrem să te aducem în liga mare, unde îți este de fapt locul, și unde poate știi de la Manole că avem niște probleme în finalizarea proiectului cu mânăstirea lui Negru Vodă. Credem că locul tău este aici, în acest proiect. Avem încredere atât de mare în ceea ce poți face încât să te lăsăm să ne îndrumi conform bunelor practici pe care le știi tu. Va trebui însă să îți asumi răspunderea în cazul unui eșec; sper că nu este o problemă.\n– Hmm… Sună interesant, eram sigură de la început că veți da de belele. Ați făcut niște greșeli destul de mari.\nManole făcu ochii mari. Nu îi vine să creadă că Ana îi face una ca asta. Cum adică a făcut greșeli și cum îndrăznește să spună de față cu toți… Intervine scurt:  \n– Cred că scopul a ceea ce încercăm să facem acum nu este să ne uităm spre trecut, ci la ce putem face de azi înainte!\n– Dar Manole, îi spuse Ana, nu ai cum să ignori ce s-a întâmplat până acum în proiect, pentru că este exact șansa să analizezi ce nu merge și ce trebuie să repari. Nu trebuie să iei totul de la zero.\n– Cred ca prima greșeală pe care am făcut-o, interveni Dan,  a fost să acceptăm să începem acest proiect. Sigur, arată bine în portofoliul nostru, se aliniază perfect cu strategia pe care o avem intern ca echipă și companie, dar nu trebuia să acceptăm să lucrăm în niciun fel cu un client care ne amenință că ne zidește dacă nu livrăm ceea ce își dorește.\nManole își amintește bine negocierile Negru Vodă. Părea un client exigent dar rezonabil și faptul că organizația era din sectorul public nu l-a deranjat. Știa că se poate lucra bine cu ea, fiind destul de independentă și auto-susținută în cadrul sistemului guvernamental.\nBrief-ul proiectului era foarte simplu: “Vreau o mânăstire de elită, care să nu poată fi comparată cu nimic altceva, atât în țară pe plan global. Vreau ca rezultatul muncii voastre să fie unic și să reflecte atât imaginea pe care doresc să o comunic în piață eu ca persoană, cât și imaginea instituției pe care am creat-o și pe care o conduc. Banii nu sunt o problemă. Aștept o estimare rezonabilă și o voi aproba așa cum este, în schimb vreau ca termenul de livrare să fie de maximum 18 luni. Dacă reușiți, veți primi întreaga sumă plus bonus averi și alte proiecte bănoase de la mine. Dacă nu, va trebui să vă zidesc pe voi. Nu e o chestie personală… așa cere procedura.”\n – A doua greșeală este că am pornit la drum fără specificații complete. A trebuit să cerem sfatul comunității locale în ceea ce privește amplasamentul construcției spirituale, ceea ce ne-a întârziat enorm începerea efectivă a lucrării.\n– A treia greșeală este că stăm să ne luptăm cu problemele, în loc să încercăm să le prevenim. Ar trebui deja să încetăm să mai construim ziua folosind aceleași metode ca până acum. Pentru că dacă nu schimbăm nimic în proces, rezultatele vor fi aceleași și noaptea se va dărâma la loc ce construim peste zi! Ceea ce trebuie să îngropăm nu este un consultant, ci modalitatea noastră de a lucra!\n– A patra greșeală este că nu ne dăm seama că trebuie să comunicăm adevărat. Nu o dată pe săptămână noi cu noi și nu numai la telefon o dată la o lună cu clientul. Trebuie să comunicăm zi de zi, nu numai noi între noi, ci și noi cu ceilalți care sunt implicați în proiect.\n– Iar a cincea greșeală este că nu știm să ne gestionăm bine riscurile și oportunitățile. Sunt lucruri care ne-au luat pe nepregătite, deși știam că se vor întâmpla. Respectiv am ratat ocazii cum a fost ieftinirea materialelor de construcții, pe care nu am fost în stare să le exploatăm, tocmai din cauză că nu am analizat situația cum trebuie.\n– Iată cât de departe ați ajuns, le spuse Ana. Hai să intrăm puțin în detalii la fiecare dintre aceste greșeli și să vedem ce putem aplica de acum înainte…\n…Simpla prezență a Anei pare că a descătușat energia grupului.\n* * *\nÎn timp, avântul creat în acele momente a ajutat echipa să găsească soluții la problemele pe care le avea. Ana i-a ajutat să găsească ce nu mergea bine și să determine cauzele reale problemelor. I-a ajutat să comunice mai bine între ei și în afară, apoi să depășească limitările pe care și le impuseseră. Au reușit să facă în două luni ceea ce nu făcuseră în celelalte 16 de până atunci, fără resurse în plus, ci numai crescându-și productivitatea.\nUn singur incident semnificativ a mai avut loc până la finalizarea proiectului: în ziua acceptanței finale a lucrării cei zece membri ai echipei de proiect se aflau pe acoperiș, pentru a face o poză de grup pe care să o includă în raportul final și în studiul de caz.  Clientul, Negru Vodă i-a întrebat însă dacă mai au puterea să mai facă pentru el, sau pentru altcineva o construcție similară calitativ și funcțional. Manole nu a ezitat să îi răspundă:\n– Având în vedere că acest proiect a fost nu numai o ocazie să ne punem în practică ideile, ci și o școală pentru noi toți, și în plus ținând seama de experiența pe care am acumulat-o, aș putea declara fără ezitare că suntem în stare să facem un proiect cu 50% mai mare în jumătate din timp.\nNegru Vodă auzind aceste lucruri a devenit brusc îngrijorat, luând decizia lipsită de etică să dea jos toate scările de pe acoperiș, punând echipa în imposibilitatea de a coborî în siguranță.\nInițial o parte din echipă, care văzuse la televizor Flug Tag, a început să își improvizeze aparate de zbor din materialele de pe acoperiș, chiar și știind că sunt probabil inutile pentru a se da jos. Însă Manole, amintindu-și de lecțiile Anei, a organizat repede o sesiune de brainstorming, spunându-le colegilor:\n– Nu cred că scopul lui Vodă este să ne ucidă direct sau indirect. Nu trebuie să nu luăm acțiunile lui personal și să separăm omul de problemă. Haide să vedem care sunt de fapt interesele lui și să încercăm să îi propunem o soluție win-win.  \n– Dar Manole, este evident că Vodă este supărat că nu va putea să își păstreze avantajul competitiv pe care îl are acum, în contextul în care avansul tehnologic pe care l-am creat micșorează barierele de intrare pentru alți competitori.\nManole înțelese într-o clipă ce este de făcut. Îi rugă pe ceilalți să îl strige împreună pe Vodă, care se opri și se întoarse. În urma discuțiilor, Vodă a înțeles oportunitatea ca echipa să semneze un contract ce conținea o clauză de non-concurență, echipa lui Manole neavând voie să construiască lăcașe spirituale pentru orice religie sau cult în următorii douăzeci și cinci de ani, Vodă obținând în plus și condiții comerciale avantajoase pentru următoarele proiecte civile.\nEchipa lui Manole a crescut în următorii ani, ajungând unul dintre principalii furnizori de construcții private și publice. Mânăstirea a rămas în poziția sa dominantă neegalată până în prezent.\nPentru a sărbători înțelegerea și proiectul succesului, pe locul în care Vodă s-a oprit să negocieze cu echipa a fost construită Fântâna Loialității.\n–\nBucurești, 23 octombrie 2011"
  },
  {
    "objectID": "posts-2010s/index.html",
    "href": "posts-2010s/index.html",
    "title": "2010s Article Archive",
    "section": "",
    "text": "x\n\n\n\n\n\n\n\n\n\n\n\n\n\n\nMonitorizarea și Controlul Proiectelor\n\n\n\n\n\n\n\n\nDec 15, 2015\n\n\n\n\n\n\n\n\n\n\n\n\nManagementul execuției proiectelor\n\n\n\n\n\n\n\n\nDec 8, 2015\n\n\n\n\n\n\n\n\n\n\n\n\nWilliam Golding: Împăratul Muștelor\n\n\n\n\n\n\n\n\nSep 8, 2015\n\n\n\n\n\n\n\n\n\n\n\n\nFeedback is fifty\n\n\n\n\n\n\n\n\nJan 3, 2015\n\n\n\n\n\n\n\n\n\n\n\n\nFilmele și cărțile remarcabile ale lui 2014\n\n\n\n\n\n\n\n\nDec 26, 2014\n\n\n\n\n\n\n\n\n\n\n\n\nSă votezi e responsabilitate. Să nu votezi e complicitate!\n\n\n\n\n\n\n\n\nOct 31, 2014\n\n\n\n\n\n\n\n\n\n\n\n\nÎn rând cu lumea și uneori chiar peste ea: România la Frankfurt Book Fair, 2014\n\n\n\n\n\n\n\n\nOct 23, 2014\n\n\n\n\n\n\n\n\n\n\n\n\nIoana, brânza și fermierii\n\n\n\n\n\n\n\n\nSep 18, 2014\n\n\n\n\n\n\n\n\n\n\n\n\nDin nou la manualul unic - Incapacitatea și reaua-voinţă unui minister\n\n\n\n\n\n\n\n\nAug 7, 2014\n\n\n\n\n\n\n\n\n\n\n\n\n1999. Scurt ghid al călătorului în timp - partea 1\n\n\n\n\n\n\n\n\nJun 28, 2014\n\n\n\n\n\n\n\n\n\n\n\n\nJ.D. Salinger: „De veghe în lanul de secară”\n\n\n\n\n\n\n\n\nJun 17, 2014\n\n\n\n\n\n\n\n\n\n\n\n\nMaleficent\n\n\n\n\n\n\n\n\nJun 8, 2014\n\n\n\n\n\n\n\n\n\n\n\n\nHaruki Murakami: 1Q84\n\n\n\n\n\n\n\n\nJun 1, 2014\n\n\n\n\n\n\n\n\n\n\n\n\n“Simboluri ale democrației”\n\n\n\n\n\n\n\n\nMay 11, 2014\n\n\n\n\n\n\n\n\n\n\n\n\n“Tu ce faci fă, Școală, aicea? Aveai chef de niște manuale?”\n\n\n\n\n\n\n\n\nApr 24, 2014\n\n\n\n\n\n\n\n\n\n\n\n\nMilan Kundera, “Insuportabila ușurătate a ființei”\n\n\n\n\n\n\n\n\nApr 20, 2014\n\n\n\n\n\n\n\n\n\n\n\n\nBestia\n\n\n\n\n\n\n\n\nApr 11, 2014\n\n\n\n\n\n\n\n\n\n\n\n\n\n\n\n\n\n\n\n\n\nMar 10, 2014\n\n\n\n\n\n\n\n\n\n\n\n\nCare ți-e insula, amice?\n\n\n\n\n\n\n\n\nMar 9, 2014\n\n\n\n\n\n\n\n\n\n\n\n\nN-o să mai facă…\n\n\n\n\n\n\n\n\nJan 26, 2014\n\n\n\n\n\n\n\n\n\n\n\n\nDragă Românie - Episodul 4\n\n\n\n\n\n\n\n\nJan 19, 2014\n\n\n\n\n\n\n\n\n\n\n\n\nDragă Românie - Episodul 3\n\n\n\n\n\n\n\n\nJan 11, 2014\n\n\n\n\n\n\n\n\n\n\n\n\nDragă Românie - Episodul 1\n\n\n\n\n\n\n\n\nJan 10, 2014\n\n\n\n\n\n\n\n\n\n\n\n\nDragă Românie - Episodul 2\n\n\n\n\n\n\n\n\nJan 10, 2014\n\n\n\n\n\n\n\n\n\n\n\n\nDostoievski: “Idiotul”\n\n\n\n\n\n\n\n\nJan 8, 2014\n\n\n\n\n\n\n\n\n\n\n\n\nSlide-urile pentru atelierul de marketing online @ Exec-Edu\n\n\n\n\n\n\n\n\nDec 12, 2013\n\n\n\n\n\n\n\n\n\n\n\n\nPrezentare despre management de proiect și tehnologie\n\n\n\n\n\n\n\n\nDec 11, 2013\n\n\n\n\n\n\n\n\n\n\n\n\nÎmpreună pentru un Facebook mai bun!\n\n\n\n\n\n\n\n\nDec 8, 2013\n\n\n\n\n\n\n\n\n\n\n\n\nCentrul vechi: Stâna și zgârie-norul\n\n\n\n\n\n\n\n\nDec 7, 2013\n\n\n\n\n\n\n\n\n\n\n\n\nMicul prinț, o carte de recitit pentru oamenii mari\n\n\n\n\n\n\n\n\nDec 1, 2013\n\n\n\n\n\n\n\n\n\n\n\n\n\n\n\n\n\n\n\n\n\nNov 20, 2013\n\n\n\n\n\n\n\n\n\n\n\n\n“Am vazut. Daca am vazut, am vazut!”\n\n\n\n\n\n\n\n\nNov 16, 2013\n\n\n\n\n\n\n\n\n\n\n\n\nDespre manuale digitale, în emisiunea “iClasa” la Cultural\n\n\n\n\n\n\n\n\nNov 15, 2013\n\n\n\n\n\n\n\n\n\n\n\n\n“O paralelă în sensul plutarhic”\n\n\n\n\n\n\n\n\nNov 1, 2013\n\n\n\n\n\n\n\n\n\n\n\n\nCel gol, cel anost, cel irelevant - 3 în 1 la standul României de la Frankfurt Book Fair\n\n\n\n\n\n\n\n\nOct 19, 2013\n\n\n\n\n\n\n\n\n\n\n\n\nAdevărul: Liceul Kretzulescu. Cum se învaţă în prima clasă „inteligentă“ din România. „Cursurile sunt ca un teambuilding”\n\n\n\n\n\n\n\n\nOct 7, 2013\n\n\n\n\n\n\n\n\n\n\n\n\nSuceava\n\n\n\n\n\n\n\n\nOct 2, 2013\n\n\n\n\n\n\n\n\n\n\n\n\nLecanoș\n\n\n\n\n\n\n\n\nSep 21, 2013\n\n\n\n\n\n\n\n\n\n\n\n\nArticol: “«George Enescu» 2.0: cum a ajuns un festival celebru în pas cu vremurile, pe Internet şi pe smartphone”\n\n\n\n\n\n\n\n\nSep 20, 2013\n\n\n\n\n\n\n\n\n\n\n\n\nCe facem cu băiatul?\n\n\n\n\n\n\n\n\nSep 13, 2013\n\n\n\n\n\n\n\n\n\n\n\n\nHomo ex machina: Orange și orchestra turcilor mecanici\n\n\n\n\n\n\n\n\nSep 12, 2013\n\n\n\n\n\n\n\n\n\n\n\n\nArticol: Ei sunt tinerii care au “digitalizat” Festivalul George Enescu. Site-ul a avut peste 8.000 de vizitatori in prima zi a evenimentului\n\n\n\n\n\n\n\n\nSep 2, 2013\n\n\n\n\n\n\n\n\n\n\n\n\nLa Piatra Neamț\n\n\n\n\n\n\n\n\nJul 30, 2013\n\n\n\n\n\n\n\n\n\n\n\n\nShow aviatic la București\n\n\n\n\n\n\n\n\nJul 29, 2013\n\n\n\n\n\n\n\n\n\n\n\n\nCălărașĭ - certificat de naștere al orașului (1853)\n\n\n\n\n\n\n\n\nJul 25, 2013\n\n\n\n\n\n\n\n\n\n\n\n\nBucurești – Furie da. Nostalgie nu.\n\n\n\n\n\n\n\n\nJul 21, 2013\n\n\n\n\n\n\n\n\n\n\n\n\nBiții și școala\n\n\n\n\n\n\n\n\nJul 19, 2013\n\n\n\n\n\n\n\n\n\n\n\n\nRacheta albă, pămănt între stele\n\n\n\n\n\n\n\n\nJul 15, 2013\n\n\n\n\n\n\n\n\n\n\n\n\nVolk și Zayats – doi demoni roșii ai copilăriei\n\n\n\n\n\n\n\n\nJul 13, 2013\n\n\n\n\n\n\n\n\n\n\n\n\nOmagiu pentru ZX Spectrum\n\n\n\n\n\n\n\n\nJul 11, 2013\n\n\n\n\n\n\n\n\n\n\n\n\nProcessing fun\n\n\n\n\n\n\n\n\nJul 11, 2013\n\n\n\n\n\n\n\n\n\n\n\n\n\n\n\n\n\n\n\n\n\nJun 20, 2013\n\n\n\n\n\n\n\n\n\n\n\n\n\n\n\n\n\n\n\n\n\nJun 17, 2013\n\n\n\n\n\n\n\n\n\n\n\n\n\n\n\n\n\n\n\n\n\nJun 11, 2013\n\n\n\n\n\n\n\n\n\n\n\n\nCu bicicleta în Lunca Argeșului\n\n\n\n\n\n\n\n\nMay 27, 2013\n\n\n\n\n\n\n\n\n\n\n\n\n1 Mai\n\n\n\n\n\n\n\n\nMay 2, 2013\n\n\n\n\n\n\n\n\n\n\n\n\nLuna roz\n\n\n\n\n\n\n\n\nApr 26, 2013\n\n\n\n\n\n\n\n\n\n\n\n\n\n\n\n\n\n\n\n\n\nApr 25, 2013\n\n\n\n\n\n\n\n\n\n\n\n\nThomas și prietenii săi salahori\n\n\n\n\n\n\n\n\nApr 24, 2013\n\n\n\n\n\n\n\n\n\n\n\n\n\n\n\n\n\n\n\n\n\nApr 19, 2013\n\n\n\n\n\n\n\n\n\n\n\n\n\n\n\n\n\n\n\n\n\nApr 19, 2013\n\n\n\n\n\n\n\n\n\n\n\n\nTrompeta Carpaților\n\n\n\n\n\n\n\n\nApr 19, 2013\n\n\n\n\n\n\n\n\n\n\n\n\n\n\n\n\n\n\n\n\n\nApr 17, 2013\n\n\n\n\n\n\n\n\n\n\n\n\n“În afară de sinucidere, nimic nu este regretabil…”\n\n\n\n\n\n\n\n\nApr 13, 2013\n\n\n\n\n\n\n\n\n\n\n\n\n\n\n\n\n\n\n\n\n\nApr 13, 2013\n\n\n\n\n\n\n\n\n\n\n\n\nPrima zi la bibliotecă\n\n\n\n\n\n\n\n\nApr 11, 2013\n\n\n\n\n\n\n\n\n\n\n\n\nOgden Nash: Carnavalul Animalelor (trad.)\n\n\n\n\n\n\n\n\nApr 10, 2013\n\n\n\n\n\n\n\n\n\n\n\n\nSunt fonograful Edison (traducere)\n\n\n\n\n\n\n\n\nMar 25, 2013\n\n\n\n\n\n\n\n\n\n\n\n\nDe la fiecare după posibilități, fiecăruia după nevoi\n\n\n\n\n\n\n\n\nMar 19, 2013\n\n\n\n\n\n\n\n\n\n\n\n\nMixer\n\n\n\n\n\n\n\n\nMar 16, 2013\n\n\n\n\n\n\n\n\n\n\n\n\n\n\n\n\n\n\n\n\n\nMar 12, 2013\n\n\n\n\n\n\n\n\n\n\n\n\nLa o generație distanță\n\n\n\n\n\n\n\n\nMar 12, 2013\n\n\n\n\n\n\n\n\n\n\n\n\n\n\n\n\n\n\n\n\n\nMar 7, 2013\n\n\n\n\n\n\n\n\n\n\n\n\nDe ce cu România e altfel?\n\n\n\n\n\n\n\n\nFeb 21, 2013\n\n\n\n\n\n\n\n\n\n\n\n\nOrhan Pamuk: Kar (Zăpada)\n\n\n\n\n\n\n\n\nFeb 7, 2013\n\n\n\n\n\n\n\n\n\n\n\n\nCred că trebuie să ne mutăm într-o țară cu chirie\n\n\n\n\n\n\n\n\nJan 29, 2013\n\n\n\n\n\n\n\n\n\n\n\n\nAn error occurred.\n\n\n\n\n\n\n\n\nJan 29, 2013\n\n\n\n\n\n\n\n\n\n\n\n\n\n\n\n\n\n\n\n\n\nJan 21, 2013\n\n\n\n\n\n\n\n\n\n\n\n\nMoartea Muzeelor\n\n\n\n\n\n\n\n\nJan 9, 2013\n\n\n\n\n\n\n\n\n\n\n\n\nCum să convertești automat din € în lei în Google Spreadsheets\n\n\n\n\n\n\n\n\nJan 2, 2013\n\n\n\n\n\n\n\n\n\n\n\n\n\n\n\n\n\n\n\n\n\nJan 1, 2013\n\n\n\n\n\n\n\n\n\n\n\n\n\n\n\n\n\n\n\n\n\nDec 30, 2012\n\n\n\n\n\n\n\n\n\n\n\n\nGenius autobasae\n\n\n\n\n\n\n\n\nDec 28, 2012\n\n\n\n\n\n\n\n\n\n\n\n\n23 pe 22\n\n\n\n\n\n\n\n\nDec 22, 2012\n\n\n\n\n\n\n\n\n\n\n\n\n\n\n\n\n\n\n\n\n\nDec 21, 2012\n\n\n\n\n\n\n\n\n\n\n\n\nLiber ?!\n\n\n\n\n\n\n\n\nDec 20, 2012\n\n\n\n\n\n\n\n\n\n\n\n\nAmor amoricios\n\n\n\n\n\n\n\n\nDec 16, 2012\n\n\n\n\n\n\n\n\n\n\n\n\n\n\n\n\n\n\n\n\n\nDec 15, 2012\n\n\n\n\n\n\n\n\n\n\n\n\n\n\n\n\n\n\n\n\n\nDec 15, 2012\n\n\n\n\n\n\n\n\n\n\n\n\nAiurea-n gară, la Pitești\n\n\n\n\n\n\n\n\nDec 14, 2012\n\n\n\n\n\n\n\n\n\n\n\n\nZiua națională. De la 10 la 1.\n\n\n\n\n\n\n\n\nDec 1, 2012\n\n\n\n\n\n\n\n\n\n\n\n\n(traducere) Monty Python, Dramaturg și clasa muncitoare\n\n\n\n\n\n\n\n\nNov 23, 2012\n\n\n\n\n\n\n\n\n\n\n\n\nAviația ovină —Traducere din scenariul Monty Python\n\n\n\n\n\n\n\n\nNov 17, 2012\n\n\n\n\n\n\n\n\n\n\n\n\n\n\n\n\n\n\n\n\n\nOct 6, 2012\n\n\n\n\n\n\n\n\n\n\n\n\nDacă toate tavanele ar fi ecrane…\n\n\n\n\n\n\n\n\nJun 19, 2012\n\n\n\n\n\n\n\n\n\n\n\n\nAz a két hét váratlan módon gazdagították az életemet\n\n\n\n\n\n\n\n\nMay 23, 2012\n\n\n\n\n\n\n\n\n\n\n\n\nPielea in care traiesc (La piel que habito), film 2011 — impresii\n\n\n\n\n\n\n\n\nJan 14, 2012\n\n\n\n\n\n\n\n\n\n\n\n\nPina, film 2011 — impresii\n\n\n\n\n\n\n\n\nJan 10, 2012\n\n\n\n\n\n\n\n\n\n\n\n\nre-covers: El-Zorab\n\n\n\n\n\n\n\n\nNov 29, 2011\n\n\n\n\n\n\n\n\n\n\n\n\nExo-anima [ficțiune]\n\n\n\n\n\n\n\n\nNov 28, 2011\n\n\n\n\n\n\n\n\n\n\n\n\n\n\n\n\n\n\n\n\n\nNov 7, 2011\n\n\n\n\n\n\n\n\n\n\n\n\nre-covers: Greierele și Furnica. Jurnalul unei furnici imposibil de mulțumit\n\n\n\n\n\n\n\n\nNov 3, 2011\n\n\n\n\n\n\n\n\n\n\n\n\nre-covers: Aripi mentale — Puiul\n\n\n\n\n\n\n\n\nOct 28, 2011\n\n\n\n\n\n\n\n\n\n\n\n\nre-covers: Meșterul Manole, MBA\n\n\n\n\n\n\n\n\nOct 23, 2011\n\n\n\n\n\n\n\n\n\n\n\n\n\n\n\n\n\n\n\n\n\nOct 23, 2011\n\n\n\n\n\n\n\n\n\n\n\n\nMihail Bulgakov: “Maestrul și margareta” — Recenzia unui un vis bizar\n\n\n\n\n\n\n\n\nAug 5, 2011\n\n\n\n\n\n\n\n\n\n\n\n\nO ficțiune mai veche\n\n\n\n\n\n\n\n\nJul 19, 2011\n\n\n\n\n\n\n\n\n\n\n\n\n\n\n\n\n\n\n\n\n\nMay 8, 2011\n\n\n\n\n\n\n\n\n\n\n\n\nDavid Foenkinos: “Despărțirile noastre” — Recenzie mediocră pentru o carte puțin peste mediocră\n\n\n\n\n\n\n\n\nMay 3, 2011\n\n\n\n\n\n\n\n\n\n\n\n\n\n\n\n\n\n\n\n\n\nMay 3, 2011\n\n\n\n\n\n\n\n\n\n\n\n\n\n\n\n\n\n\n\n\n\nNov 15, 2010\n\n\n\n\n\n\n\n\n\n\n\n\nLo-lee-ta\n\n\n\n\n\n\n\n\nAug 20, 2010\n\n\n\n\n\n\n\n\n\n\n\n\n\n\n\n\n\n\n\n\n\nJun 19, 2010\n\n\n\n\n\n\n\n\n\n\n\n\n\n\n\n\n\n\n\n\n\nFeb 19, 2010\n\n\n\n\n\n\n\n\n\n\n\n\n\n\n\n\n\n\n\n\n\nFeb 19, 2010\n\n\n\n\n\n\n\n\n\n\n\n\n\n\n\n\n\n\n\n\n\nMay 15, 2008\n\n\n\n\n\nNo matching items"
  },
  {
    "objectID": "posts-2010s/67090724166.html",
    "href": "posts-2010s/67090724166.html",
    "title": "“Am vazut. Daca am vazut, am vazut!”",
    "section": "",
    "text": "sau Câinii latră, târgul trece\nA trecut, iată, o lună de la povestea cu Frankfurt-ul și simt nevoia să mi-o scot din cap. Sunt tentat să trag concluzii, dar nu am la ce.\nDomnului Barbu și ministerului său le-au trebuit câteva zile și mai multe bâlbâieli până să-și formeze și să formuleze public opinia. Am asistat la o sarabandă de evitări și minciuni: a început prin a nega că participarea ar fi organizată de Ministerul Culturii, apoi a zis că nu știe cât a costat, ce s-a întâmplat, sunt comisii care se ocupă de asta. Au reușit însă să ajungă în final la concluzia, evidentă de altfel de la început, că totul este în regulă. Totul a fost bine, dragilor, în afară de pozele publicate de presă. Poze care sunt făcute malițios, declară domnul ministru la HotNews:\n“Doamna, repet, am vazut poze, am vazut fotografii din timpul targului, manifestari. Nu i-as…, asa cum se prezinta descrierile, eu ce sa fac? Am vazut. Daca am vazut, am vazut!”.\nZice apoi la o emisiune pe Digi 24 că pozele sunt făcute înainte de începutul târgului. Ei bine, nu, se vede din data fișierelor și din declarațiile martorilor. Și culmea, sunt făcute în două zile cele mai active ale târgului.\nMinisterul încearcă să o dreagă și publică un text pe site-ul propriu însoțit de fotografii care se vor concludente pentru a dejuca înscenarea. Sunt cinci poze, dintre care trei sunt de la același eveniment. Toate făcute cu telefonul. Cel mult 25 de oameni, cu tot cu fotograf și staff.\nDoamna Andreescu, responsabila de organizare, dă explicații, tot la HotNews: anul acasta nu au fost bani. “Daca am fi avut bani, faceam ca in alti ani.”\nÎn mod ciudat, acest lucru nu este rău. Toți au zis că 2013 a fost cel mai rău dintre ani, nu că în ceilalți ani a fost bine. Dacă ar fi avut bani prăpădul ar fi fost proporțional mai mare.\nAnul trecut de exemplu, standul, cam la fel de gol, era negru și făcut din niște plăci plexiglas strălucitor zgâriat. Numele “Romania” era scris pe un perete cu un font și pe celălalt perete cu altfel de font, lipit strâmb, dovadă a patriotismului dus peste hotare. Pe coloanele tot negre erau lipite nume de edituri, fără ca autorii lipelilor să fi nimerit aceeași înălțime la toate. Ruleta e pentru cazino doar, nu pentru construcții. Mi-a fost și atunci rușine, dar n-am zis nimic.\nAnul acesta însă n-au mai avut bani. Sărăcie lucie, dom'le. Standul a costat numai el 34 de mii de euro. Restul cheltuielilor cam încă pe atât. Dacă nu i-ar fi păcălit cei de la Sala Palatului cu mobilierul, totul era minunat, ca înainte. Dar nici acum n-a fost rău, oricum.\nCitez: “Am avut niste evenimente foarte frumoase, cu public, s-a vorbit in germana si romana, deci am avut public. […] Deci am avut public, nu a debordat pe dinafara [SIC], dar niciodata nu a debordat pe dinafara [SIC], insa cei interesati au venit si au stat.”\nChiar și așa, pentru aceste patru șuete artistice simpatice s-au cheltuit 200 de salarii de român mediu. Cineva din țara asta muncește 16 ani ca să plătească o astfel de aventură. Alții plătesc o viață un credit la un apartament cu aceeași valoare pe care dragii noștri funcționari o nimicesc în cinci zile.\nRămân cu câteva întrebări, evident retorice:\n* Ca participant normal la târgul de carte am plătit participare cu o lună înainte. De ce statul trebuie să plătească cu un an avans, pierzând flexibiliate și dobândă? * Dacă au început cu târgul încă de acum un an, cum de au fost în septembrie luați total pe nepregătite? * Care au fost încercările de renegociere cu organizatorii germani de la Frankfurt? * Care au fost eforturile de a repara situația în general? * Cum să nu știi (ca organizator al participării) să răspunzi pe loc cât a costat această participare? * În afară de cele 275 de cuvinte din articolul ca însoțește cele cinci fotografii pe site-ul ministerului, de ce nu există niciun alt raport de activități după târg? * Unde sunt totuși acele fotografii cu evenimentele minunate de care zic doamna Andreescu și domnul Barbu? Este puțin probabil ca la așa evenimente importante să nu fi fost cel puțin un fotograf sau presă.\nÎnchei deci subiecul fără ca el să fie încheiat. Merităm și să fim supărați și să ni se întâmple ceea ce ni se întâmplă. Pentru că, în afară de câțiva besmetici care am făcut un pic de gălăgie, niciun martor nu a mai zis nimic. Deși în privat declarându-se foarte dezamăgite, editurile au tăcut, asociațiile lor au tăcut, ceilalți toți au tăcut. Doar presa a acordat o atenție nesperată, în ciuda acestui fapt. Este lăudabil că au tratat un așa subiect cu atât de multă atenție.\nDar gata, nu mai fac nimic, nu mai zic nimic. Subiectul este închis, până la anul. Când promit că voi documenta evenimentul inclusiv în direct de acolo. În fiecare zi.\n\nFoto: standul României la Târgul de Carte Frankfurt 2012, colecția personală. Telefonul avea lentila de la camera foto zgâriată așa că pozele pe care le-am făcut au fost atât de proaste încât le-am ștes în afară de aceasta"
  },
  {
    "objectID": "posts-2010s/90093271288.html",
    "href": "posts-2010s/90093271288.html",
    "title": "1999. Scurt ghid al călătorului în timp - partea 1",
    "section": "",
    "text": "Iubit călător sau emigrant în lumea lui 1999,\nAi luat două decizii foarte bune alegând acest ghid: acela de a călători în 1999 și respectiv de a nu pleca nepregătit. Astfel, șederea ta va fi mai plăcută și adaptarea la acest an cu totul special îți va fi mai ușoară. Vei afla ce se întâmplă important aici, cum sunt noușnolenii, ce le place, de ce se tem și pentru ce se bucură ei. Vei afla de asemenea lucruri despre tehnologia pe o au și pe care o poți folosi, respectiv despre cum poți să eviți să-i jinești, spunându-le poate că este primitivă.\nDacă ai primit acest ghid pe dischetă în format RTF sau DOC, îți recomand să îl tipărești chiar acum, pentru a-l avea mereu la îndemână. Nu uita că în acest an nu ai încă posibilitatea să citești de pe ecran mai mult decât câteva rânduri, așa că fă bine și poartă-l cu tine pe hârtie.\nSau poate că nu ești un călător, ci trăiești legitim în 1999, fără să fi călătorit niciodată în 2014. Ai avut noroc deja de vremuri interesante. Următorii ani nu vor fi mai prejos, cu bune și cu rele. Acest ghid îți este util pentru a te pregăti și a te face să a te bucuri de drumul tău invevitabil spre 2014. Dacă nu-ți plac spoiler-ele, ori vrei să fii pesimist, caz în care mai bine nu citești — te va bucura și nu vrei asta."
  },
  {
    "objectID": "posts-2010s/90093271288.html#despreloculncareurmeazsajungi",
    "href": "posts-2010s/90093271288.html#despreloculncareurmeazsajungi",
    "title": "1999. Scurt ghid al călătorului în timp - partea 1",
    "section": "Despre locul în care urmează să ajungi",
    "text": "Despre locul în care urmează să ajungi\n\n\n\nNouășnounia este o țară plină de speranțe, dar și de dezamăgiri. A ieșit acum zece ani dintr-o dictatură odioasă care i-a distrus fața și sufletul, iar ceea ce a urmat după i-a speriat și i-a nemulțumit pe toți.\nLocuitorii îi spun tot “România”, deși văzută dinspre 2014, Nouășnounia este evident o altă țară. Cu toate că cei din 2014 sunt nemulțumiți de multe lucruri din viața lor — bani, străzi, slujbe, nu există niciun termen de comparație, aproape totul este mai bun decât acolo.\nNoușnolenii și-au dat seama însă că locul lor este într-o democrație, care, chiar imperfectă, este mult mai sigură și îmbelșugată decât ce au avut oricând până acum. Chiar dacă în anul lor lucrurile sunt mai degrabă la nivel de idealuri închipuite. Conducătorii lor recenți au cerut intrarea țării în NATO, se uită cu invidie inclusiv la Uniunea Europeană în care nu cred că au șanse să intre în mai puțin de douăzeci de ani.\nPentru că au cam ratat ultimii zece ani. Principalele erori au fost făcute chiar la început. Nu aveau încă simțul politic format și și-au ales un președinte care i-a ținut în aceeași sferă morală bolnavă. Nu te grăbi să-i judeci: atunci când au pus prima oară ștampila pe un buletin de vot, nouășnolenii erau ca niște maidanezi ajunși liberi după ce câțiva dintre ei au alungat conducerea adăpostului în care trăiau între gratii. I-au ales pe aceia care vorbeau și arătau ca vechii stăpâni.\nDin fericire același șef al noilor stăpâni, care a făcut ca țara, în loc să plece către vest cu ceilalți, să stea în gașca foștilor prieteni, același șef deci, tocmai va publica în 1999 o scrisoare la Washington Post în care se va lepăda, măcar formal, de cei cărora le-a fost atât de loial dintodeauna. Sunt și niște vești proaste legate acest personaj, mai precis legate de ce funcție i se pregătește, dar nu vreau să-ți stric sejurul, dragă turist.\nOamenii nu sunt mai răbdători decât în 2014. Par doar mai liniștiți pentru că încă nu au curajul să-și exprime cu adevărat opiniile și în plus, fără social media, e greu să te faci auzit.\nAdulți educați total în democrație nu prea există. Și mai ales nu există profesori educați în democrație. În loc să aducă oameni din străinătate și să-i facă profesori și direcori, nouășnolenii au strigat ani de zile “nu ne vindem țara”. Acum își dau seama că au fost proști și că imbecilitatea îi costă bunăstarea pe care nu o au acum. Nebunia a mai trecut și iată că azi avem câteva firme interesante deja — Connex, Dialog, ProTV, companii care ne arată cum se face treaba.\nDacia încă este o ruină, nu pentru mult timp, la fel Sidex. Nouășnolenii încep să nu mai țină cu dinții de toate rablamentele industriale. Și-au dat seama că ele nu sunt valoroase nici măcar în nostalgie."
  },
  {
    "objectID": "posts-2010s/90093271288.html#pregtiriledecltorie",
    "href": "posts-2010s/90093271288.html#pregtiriledecltorie",
    "title": "1999. Scurt ghid al călătorului în timp - partea 1",
    "section": "Pregătirile de călătorie",
    "text": "Pregătirile de călătorie\nDeși 1999 este un loc democratic și destul de tolerant, sunt anumute lucruri pe care nu poți să le iei cu tine, mai ales pentru că acolo n-au fost inventate. Îți poți folosi intuiția sau și mai bine poți verifica anexa de la sfârșitul acestui ghid.\nNu ai ce căuta cu iPhone, Samsung Galaxy sau orice “telefon” care poate altceva în afară de telefon, alarmă și SMS. E mai bine să-ți cumperi chiar de acasă ceva compatibil cu rețeaua de acolo, pentru că în 2014 costă între 69 și 85 de lei. Nu le spune nouășnolenilor că poți cumpăra un telefon cu prețul a 15 litri de motorină. Se vor supăra că la ei e atât de scump un telefon și evident se vor speria de cât a ajuns să coste să mergi până la Brașov cu mașina.\nÎți poți lua de exemplu un Nokia 105. E ceva mai deștept decât 3310-le, dar nu semnificativ. Și e făcut pentru Africa subsahariană, unde ecranul color e de formă, în scchimb “lanterna”, radioul FM și bateria sunt importante.\nCel mai probabil ai nano sau micro-SIM – un SIM care acum e cât o unghie de bebeluș. E prea mic pentru telefoanele de atunci, dar poți rezolva și singur: tăie un dreptunghi în formă de SIM mare dintr-o carte de vizită cartonată. După niște tăieturi istețe, cu rol de proptea, și un strop de plastilină lipicioasă, telefonul tău de cetățean în curs de dezvoltare va fi perfect funcțional.\nDupă ce rezolvi cu SIM-ul, setează data și ora (pentru că nu și le ia automat), apoi introdu de mână două-trei numere importante în agendă, ca să ai pe cine suna în caz de nevoie. Restul numerelor le poți salva după ce te sună cineva. Nu uita că nu vei avea net mobil de niciun fel, așa că ia-ți la tine informațiile de care ai nevoie.\nE bine de asemenea să-ți cumperi și un pix sau stilou, împreună cu un carnet și câteva coli. După ce treci granița n-ai mereu la tine aparat foto sau orice cu tastatură reală sau pe ecran.\nIntră pe Facebook și pune un mesaj, cum că pleci, ca să știe lumea ce-i cu tine. Dacă trec câteva zile fără să miști online, vor suspecta că ai pățit ceva grav. Vor suna la spitale și la poliție, pentru că telefonul cel mai probabil nu ți-l mai știu, de când nu prea mai e nevoie. După ce termini cu postarea, dă log-out din Facebook. E un buton ascuns în meniul din dreapta sus.\nPune MP3-urile pe un hard disk, iar filmele și serialele șterge-le. Știi doar că le poți descărca oricând, tot de acolo de unde le-ai luat prima oară. Ia-ți baterii pentru telecomanda de la TV, pentru radio și pentru MP3-ul sau CD-player-ul portabil.\nOprește WiFi-ul și trage cablul de internet direct în laptop, care în acest fel va deveni un fel de desktop. Scoate decodorul de HD și lasă doar 5–6 posturi românești, restul nemțești și italiene.\nSmartphone-ul mai ține-l totuși cu tine (ascuns, evident), în cazul în care ai nevoie musai de un număr de telefon cât ești în No’ș’nia."
  },
  {
    "objectID": "posts-2010s/90093271288.html#anexa1-listadeverificarepentrubagaje",
    "href": "posts-2010s/90093271288.html#anexa1-listadeverificarepentrubagaje",
    "title": "1999. Scurt ghid al călătorului în timp - partea 1",
    "section": "Anexa 1 - Lista de verificare pentru bagaje",
    "text": "Anexa 1 - Lista de verificare pentru bagaje"
  },
  {
    "objectID": "posts-2010s/90093271288.html#lucruripermise",
    "href": "posts-2010s/90093271288.html#lucruripermise",
    "title": "1999. Scurt ghid al călătorului în timp - partea 1",
    "section": "Lucruri permise",
    "text": "Lucruri permise\n(În paranteză sunt anii trecuți din ’99 până să se inventeze sau să prindă forță)\n\nAparat foto digital (~3 ani)\nSmartphone (~6 ani)\nMP3 (~1 an)\nMP3 player\nDVD-uri (~4–5 ani, inutile oricum azi)\nTV plat (~10 ani)\nFaceBook, social media (~12 ani)\nYouTube, Vimeo (~10 ani)\nNon-stop online (~9 ani)\nBroadband (&gt;1 Mbps ~9 ani)\nWiFi (~6 ani)\nGoogle Maps (~10 ani)\nGoogle Translate (~10 ani)\nMagazine online (~5 ani)\nSkype, FaceTime (~10 ani)\nArduino, Raspberry Pi (~6 ani, ~13 ani)\nRadio pe Internet (~10 ani)\nPlăți online (~6 ani)\n\nAi voie totuși cu:\n\nTelefon fără Internet. Atenție însă – tarifele sunt mari și mai puțin de o 750 de mii de oameni au telefon mobil (de treizeci de ori mai puțini decât în 2014)\n20–30 de minute pe zi de online. Internetul e pe modem acasă sau la sălile special amenajate.\nCalculator acasă (desktop, monitor cu tub sau laptop de cinci kilograme)\nCasete, casetofon, radio FM. Se găsesc CD-uri, dar sunt rare și destul de scumpe. Ai voie, dacă n-ai prea multe, cât să bată la ochi.\nChat de pe desktop – Yahoo Messenger sau ICQ. Fără Skype\nDischete – 1.44 Mb (de cinci mii de ori mai puțin decât un stick de 8 gigabytes)\nCărți fizice (poți să ascunzi niște ediții mai noi de ’99, dar să le pui o supracopertă urâtă, așa cum erau atunci, ca să nu le vadă locuitorii de acolo)\n\n\n\n\n\nDin episodul viitor\nMici șocuri de adaptare\nPrimele zile experimentul este distractiv – este inedit și abia a început. Nu vei vedea efecte, dar vei avea deja câteva mici șocuri. Cel mai important va fi înțelegerea faptului că din buzunar scoți un telefon, nu o extensie globală a capului. Că acolo ești tu și cei prezenți fizic acolo, nu toată globul cu oameni și informații cu tot.\nVor fi unele momente în care te vei simți invalid – că ți s-a amputat un organ senzorial și de comunicare: că nu mai poți vezi ce se întâmplă în rețeaua socială, că nu mai poți să pălăvrăgești nimicuri online, dar mai ales nu poți să evadezi dintr-o situație crunt de plictisitoare. Telefonul cu Facebook, mail și știri în buzunar îți dă pretextul perfect să fugi de ceea ce nu-ți place sau nu te satisface și să te duci într-o lume comodă și aparent incitantă."
  },
  {
    "objectID": "posts-2010s/56366231354.html",
    "href": "posts-2010s/56366231354.html",
    "title": "Călărașĭ - certificat de naștere al orașului (1853)",
    "section": "",
    "text": "Azi am primit un cadou pe cât de interesant pe atât de neașteptat. Este vorba de un facsimil al unei pagini de Monitor Oficial din 1853, trimisă de prietenii de la Revista Arhivelor.\nEste decretul (Hrisovul) prin care târgul Călărașilor este eliberat de datorii (plătea chirie Eforiei Spitalelor înainte de acest act) și promovat la rang de oraș liber, cu vatră și cu funcție administrativă. Se întâmpla acum 160 de ani.\nAlfabetul folosit în document este alfabetul românesc de tranziție, cu jumătate din litere încă în chirilică, restul în grafie latină. Același cu care pașoptiștii scriau “Dreptate și frăție” pe tricolorul culcat. Pentru a face citirea mai ușoară am pus textul cu caractere latine după poză :)\nAh, ĭ și ŭ se scriu, dar nu se aud în vorbire ci înmoaie sunetul de dinaintea lor…\n\n\nTârgul Călărașĭ, a căruia vatră făcea parte din moșia Spitalului Colțea, fiind de mult cunoscut, că cu a sa importantă poziție pentru comerț, ar putea deveni un oraș înfloritor dacă s'ar libera de piedicele ce'i aduc, la a sa dezvoltare, îndatoririle proprietărești al le pământului său în multe rânduri, s'a făcut cerere de a se emancipa acest târg, și totd'auna obladuirile după vreme au manifestat dorința de a ndeplini această trebuință.\nAvând dar Noi în vedere și dorind cu osebire a favora cât prin putință asemenea mijloc de dezvoltare orașelor, mai ales a celor ce prin a lor poziție promit înaintare; Am chemat buna voință a Eforiǐ Spitalelor și am avut mulțumirea de a vedea sprijintă a Noastră dorință, prin zelul și pătunderea cu care zisa Eforie a îmbrățișat scopul ce Ne-am propus pentru îmbinătățirea acestui oraș.\nSpre acest sfârșit având noi în băgare de seamă raporturile Departamenului Credințiĭ da la 2 Septembrie anul 1849, și de la 2 Iulie anul 1850, însoțide de ale Eforii Spitalelor cu data de la 27 August, anul 1849, și de la 22 Maiŭ 1850, prin care Ni se arată mijloacele chibzuite pentru emanciparea orașului Călărașǐ și pentru despăgubirea proproetăți Spitaliceștĭ, osebinduse adică un ocol din trupul moșiĭ Spitaliceștĭ din care ocol o parte să se destine pentru raionul Orașuluĭ, sau izlazul său, iar altă parte să se hotărască pentru vatra Orașului, care vatră împărținduse în trei clase de deosebite prețuri, să se vânză cu stânjinul, și cu banii ce se vor strânge din această vânzare, să se cumpere vr'un acared pe seama spitalelor spre a lor despăgubire.\n…\nDeclarăm, print'acest Domnescŭ Hirosovŭ, cu desăvârșire emancipat noul Orașŭ, ce se întocmește în locul târgului Călărașĭ, având a fi acesta totd'auna prezidența de Cârmuire a Județului Ialomița și a se bucura de toate drepturile ce au și cele-lalte orașe slobode ale Principatului. Tot de odată luând în băgare de seamă voia ce Ni s'a cerut prin prezisele raporturĭ de a se da noului orașŭ numele de Știrbei al familiĭ noastre, Primim cu atât mai multă plăcere să poarte acest Orașŭ numele Nostru, cu cât Ne bucurăm sl vedea că ia in zilele Domniĭ Noastre o noă condiție de prosperitate.\n….\nDat la anul de la Hristos una mie optŭ-sute-cinci-zeci și doi Septemvrie 23. Iar al Domniĭ noastre al patrulea, în Capitala București a Principatuluĭ Românescŭ.\n(Urmează Iscălitura Măriĭ Sale)\n[Barbu Știrbei]"
  },
  {
    "objectID": "posts-2010s/45486440430.html",
    "href": "posts-2010s/45486440430.html",
    "title": "Mixer",
    "section": "",
    "text": "M-am trezit dimineață cu poeziile copilăriei amestecate în cap. Iată-le:\nCățeluș cu părul creț\nCocoțat pe schele,\nFură rața din coteț,\nPână sus la stele.\nTata cântă pe tractor,\nȘi crede-mă mămico,\nEl se jură că nu fură,\nȘi mă culcam ades lângă izvor.\nMama cozonaci ne face,\nVine pupăza și spune,\nUn dar mai frumos nu se putea;\nIar noi învțăm cu spor.\nZiua scade, noaptea crește,\nDe ce mă strangi asa de rău,\nDoar izvoarele suspină,\nCând e pace!"
  },
  {
    "objectID": "posts-2010s/135248789608.html",
    "href": "posts-2010s/135248789608.html",
    "title": "Monitorizarea și Controlul Proiectelor",
    "section": "",
    "text": "Procesele din grupul de monitorizare și control au un rol esențial în desfășurarea proiectului. Deși deseori lumea numește acest grup “fază” – pentru că inițierea, planificarea, execuția și încheierea sunt faze. Monitorizarea și controlul nu este propriu-zis o “fază” a proiectului, pentru că ea începe în prima secundă a proiectului și se finalizează în ultima.\nDesigur, ponderea efortului de monitorizare și control diferă în funcție de momentul în care proiectul se află, dar acest efort este permanent. Implicarea managerului de proiect este mare, efortul total fiind mai mic însă decât cel de planificare de exemplu.\n\n\n\n\nSursa web\nPrima întrebare care apare de obicei este aceea legată de motivele PMI de a folosi și “monitorizare” și “control” în denumirea acestui grup de procese.\nMotivul este simplu: sunt concepte separate și complementare. Cel mai ușor este să ne gândim la ce se întâmplă când conduci o mașină.\nMonitorizarea este reprezentată de activitatea de observare și culegere de informații: suntem pe șosea, drumul o ia la dreapta puternic, vitezometrul indică 84 km/h, există un indicator cu depășirea interzisă și altul cu restricție de viteză la 50 km/h.\nMonitorizarea este esențială pentru reușita călătoriei, dar este evident insuficientă. Dacă șoferul face monitorizare și atât, ajunge în primul șanț. Mai este nevoie de încă o activitate, aceea de a lua măsurile preventive și corective astfel încât mașina să rămână pe drum, și să ajungă în siguranță la destinație, conform planului.\nFolosind datele din monitorizare, comparându-le cu cele din planificare, șoferul controlează lucrurile: apasă pe frână, pentru a corecta viteza, se pregătește să rotească volanul spre dreapta atunci când drumul o cere.\n\nAcțiuni corective: frânarea, schimbatul unei roți cu pană\nAcțiuni preventive: micșorarea vitezei pe drum umed, semnalizarea\nMetrici de calitate: consumul maxim de 7.5 l / 100 km\nOrganisational Process Assets: Regulile de trafic (indicatoare, marcaje, etc.)\nIntegrated change control: Un telefon consultativ: “drumul este foarte aglomerat, dacă rămân pe traseul stabilit, întârzii două ore, dacă merg pe drumuri ocolitoare întârzii mai puțin, dar consum mai mult, ce să fac?”\n\nÎntodeauna monitorizarea dă informațiile legate de starea prezentă, în engleză actual (diferit total ca sens de cuvântul actual din română); actual se traduce de cele mai multe ori folosind termenul ‘efectiv’.\nAceste informații legate de parametrii efectivi sunt necesare pentu a compara acești parametri cu valorile lor planificate.\nFără această comparație nu poți să spui dacă un parametru are valoarea acceptabilă. În proiecte comparația se face relativ la un singur reper: valoarea planificată. Această valoare poate fi planificată direct, în forma unei estimări, reguli sau constrângeri trecute în plan, ori indirect în forma unui standard sau a a unei reglementări de companie sau legislativă.\nVariațiile, pozitive sau negative față de planificare se numesc abateri, abateri care trebuie cel puțin cunoscute, dacă nu și adresate.\nFaptul că mașina merge cu 70 km/h nu spune în sine nimic. Doar comparația cu planificarea în care stabilisem că mergem cu 90 km/h pentru a ajunge la o anumită oră la destinație ne spune dacă viteza este bună sau nu.\nAceastă observație ajută la înțelegerea tuturor proceselor de monitorizare și control ale PMBoK: fundamental fiecare dintre ele compară planul cu realizările proiectului, în domeniul procesului respectiv.\nProcesele au ca origine ariile de cunoaștere (knowledge areas) din PMBoK, similar cu grupul de planificare, există procese de monitorizare și control pentru conținut, timp, cost, calitate etc.\nFață de corespondența 1:1 între knowledge areas și procesele de monitorizare sunt câteva excepții:\n\nPentru conținutul proiectului (project scope) există două procese. Motivul existenței celui de-al doilea, Validate Scope este acela că de fapt în inima monitorizării și controlului se află măsurarea și inspectarea livrabilelor proiectelor. Dacă activitățile celorlalte procese sunt efectuate preponderent de către echipa de proiect, cele de verificare a conținutului proiectului sunt făcute de către client.\nPartea referitoare la monitorizarea și controlul resurselor umane este dusă în execuție.\n\nExistă un proces “umbrelă”, Monitor & Control Project Work care are drept rol coordonarea celorlalte procese, respectiv un proces, extrem de important (din cauză că atunci când nu este urmat problemele sunt mari), Perform Integrated Change Control, proces care gestionează cererile de schimbare.\nLista proceselor de monitorizare și control este (cu denumirile lor în engleză):\n\nMonitor & Control Project Work\nPerform Integrated Change Control\nValidate Scope\nControl Scope\nControl Schedule\nControl Costs\nControl Quality\nControl Communications Control Risks\nControl Procurements\nControl Stakeholder Engagement\n\n(vezi matricea completă)\nExistă un model generic al unui proces de monitorizare și control. La intrarea într-un asfel de proces se află planul de management al proiectului (sau secțiunea relevantă din acesta), cererile de schimbare aprobate – care împreună ne dau starea dorită a proiectului, respectiv informațiile actual, care ne dau starea reală.\nLa ieșire se află rezultatele comparațiilor, sub forma abaterilor calculate (work performance information), previziuni legate de evoluția proiectului (forecasts), acțiuni preventive și corective sub formă de cereri de schimbare (neaprobate încă), actualizări ale documentelor proiectului (issue logs, actualizări de plan), respectiv propuneri de actualizare a proceselor și procedurilor din organizație.\nFiecare proces are particularitățile sale, dar ideea generală este cea de mai sus.\nMerită reținut de asemenea faptul că PMI / PMBoK nu numai că permit, ci chiar sugerează adaptarea proceselor (toate, nu numai cele de monitorizare și control) la situația de fapt din organizația care realizează proiectul. PMI oferă practic template-uri din care să scoatem ce nu considerăm necesar și în care să adăugăm ce ne este specific (peer-reviews pe cod în cazul în care suntem o firmă de software, aprobări de mediu în cazul în care suntem o firmă care se ocupă de energie, etc.).\nde Cristian Dinu, decembrie 2015. \n\n\n\n\nThis work is licensed under a Creative Commons Attribution 4.0 International License."
  },
  {
    "objectID": "posts-2010s/49425000735.html",
    "href": "posts-2010s/49425000735.html",
    "title": "Cristian Dinu",
    "section": "",
    "text": "' .1 Mai în Filaret (2013) .\n;\n\n\n\n\n\n\n\n1 Mai\n1 Mai din 2013 nu este diferit de 1 Mai-ii din ultimii ani. Doar primăvara e dată la maxim. Un cald plăcut și un soare ce nu se încordează prea tare în timp ce pe cer nu e niciun nor care să poată admira amorțeala orașului de desubt.\nDe ziua ei, truda este uitată și oamenii sunt care pe colo. Majoritatea a fugit și și-a lăsat orașul pustiu ca la un summit NATO. Nimeni pe stradă, terase goale, magazine închise și puținii oameni rămași transformă străzile în alei de promenadă.\nCasele urâte au rămas pe loc, martori ai prostului gust și neinspirației în arhitectură a majorității acestui popor. Balustradele cromate și termopanele albe rânjesc din spatele gardului albastru intens, la doi pași de o clădire înaltă și vopsită roșu turbat. Îl urăsc pe Ceaușescu pentru cum a măcelărit la nivel macro acest oraș, însă văd ca are niște urmași pe măsură care îi consumă sufletul la nivel micro.\nCasele frumoase mor încet. Tencuiala le cade bucată cu bucată, dezvăluindu-le carnea obosită. Sunt abandonate ca niște bătrâni leproși în azil, într-un oraș în care oamenii cumpără mașini și telefoane, nu vopsea și ciment. Își construiesc biserici și catedrale ale neamului, uitându-și casa și strada în care au crescut și vor îmbătrâni și ei.\nÎn cartierele vechi se face curat. Covoarele sunt scoase pe străzile azi necirculate și frecate harnic cu perii și detergenți de către femeile și copiii care le calcă în picioare în restul anului. Bărbații își spală alături Opel-ul vechi.\nTramvaiele și autobuzele sunt împodobite cu stegulețe și merg voioase pe traseele lor, bucuroase că azi nu este nimeni care să se îmbulzească în pântecele lor. \nIncontestabil, primăvara râde iară, peste țară. Chiar și eu sărbătoresc 1 Mai muncitoresc."
  },
  {
    "objectID": "posts-2010s/38064637930.html",
    "href": "posts-2010s/38064637930.html",
    "title": "Mihail Bulgakov: “Maestrul și margareta” — Recenzia unui un vis bizar",
    "section": "",
    "text": "Se amestecă temeinic 200 de grame de Ghoete cu 80 mililitri de esență de Eliade, apoi se adaugă două linguri de Tarantino si se obțin 600 de pagini de Bulgakov…\nMaestrul și Margareta, căci despre el este vorba, este un preparat din care trebuie să guști într-un anume fel. Lectura romanului este ca un Roquefort pe care îl simți nu cănd îl mesteci, ci mai degrabă cănd îl respiri după.\nCel puțin din experiență proprie, se mestecă greu: începe lent, se termină complicat, iar la mijloc este cam la fel. În fond un roman ce a durat mult să fie scris, trebuie să dureze mult și să fie citit. Am primit fel de “3-în-1” literar. Exploreaza perceptiile despre normalitate si nebunie, ideile despre creștinătate, la fel cum, așa cum îi stă bine unei mari lucrări, intră și într-o filozofie despre bine și rău, un ying si yang, ferindu-se din fericire de dialectica sovietică a vremii.\nEvident, înainte de a mă apuca de citit, am parcurs recenziile altora. Sunt în ele câteva idei clare: asemănarea cu Faust, satira societății birocratice staliniste. Intr-un cuvant, aproape nimic din ce am gasit eu interesant: diavolul carismatic și inteligent, respectiv indiciile muzicale răspândite prin capitole (ce fac deliciul unora ca mine, cand îi găsesc pe Berlioz , Schubert, Strauss și pe Verdi, sau când constată că muzica este prezentă în toate momentele importante).\nSpre deosebire de Creangă, care l-a antropomorfizat la rându-i pe Scaraoțchi, Bulgakov crează un Woland cu care aș petrece plăcut destulă vreme discutând. Woland este un líder care știe să comunice ce vrea, pe care oamenii din “echipă” îl respectă și îl susțin. Ia decizii bune și are grijă de cei câțiva pezevenghi din subordine, are opinii pertinente, este inteligent ironic, știe să respecte relațiile cu celelalte “departamente”. Într-un cuvânt un model demn de analizat într-o carte de Publica.\nLucrarea este una specială din toate punctele de vedere. Bulgakov a reușit să alterneze în text perspective diferite ale povestitorului: omnisciența cu participarea ca martor a acestuia în întâmplările din carte. La personaje, omnipotența se îmbină deseori și inexplicabil cu dorința de a se conforma regulilor jocului. Diavolul se comportă ca un Agent Smith prins în matrice. Dacă iei ad-literam totul, nu ai ce să înțelegi, numai că nu intelegerea directă este ideea. Ideea este dată de senzația de după.\nIar senzația că tocmai am avut un vis bizar cu motani care vorbesc, cu tramvaie, cu vrajitoare și cu guvernatorul Iudeei încă nu mi-a trecut. M-a transformat în sensul că deși privesc lucrurile foarte pragmatic, acum aș putea să accept staniul cu seninătate. Imi spun inexplicabil și subconștient că Azazel ar putea face glume în apropriere. Doar sper să nu fi vărsat Anușka uleiul pe peron la Unirii.\nhttp://www.libhumanitas.ro/maestrul-si-margareta.html"
  },
  {
    "objectID": "posts-2010s/72802412400.html",
    "href": "posts-2010s/72802412400.html",
    "title": "Dragă Românie - Episodul 1",
    "section": "",
    "text": "Dragă Românie,\n\nIartă-mă că nu ți-am scris de ziua ta; nici atunci nu îți era prea bine, am zis să nu te deranjez. Numai că s-au adunat iată mai multe lucruri: copiii tăi au probleme la Pisa, tot ei termină școala fără să știe să facă mare lucru acasă și la muncă. Iar părinții și profesorii lor în loc să-i ajute, mai rău le fac.\nȘtiu că te-ai săturat să îi auzi pe toți cum se plâng de tine și îți găsesc fel și fel cusururi. Pe o parte sigur că lei ai, dar nici criticii nu îți sunt altfel. Nu-ți scriu ca să mă plâng. Vreau doar să știu ce mai faci și să te rog să le dai unor oameni de-ai tăi câteva scrisori pe care le-am pus tot în acest plic. Îi rog niște lucruri; poate o parte din ele le vor face, nu pot decât să sper că îi convingi să te ajute.\nZiceai data trecută că ai de-a face cu prea mulți mitocani, că ei sunt pe deasupra corupți și dezgustători. Că îi ai prin autobuze, prin spitale, prin Guvern, prin presă, peste tot. Că ei ți-i sufocă pe oamenii tăi buni și e păcat și de ei și de tine. Că nu ești de tot rău, dar că sigur ești puțin bolnavă din cauza acestor mitocani care îți produc pete, mâncărimi și migrene.\nDar uite am o idee cum să scăpăm de ei. Durează ceva mai mult, dar altă modalitate nu cred că avem: hai să le educăm copiii. Copiii care știu gramatică, matematică sau arte nici nu vor parca pe trotuar, nu vor scuipa semințe de la geam și nici nu vor mai permite să se construiască blocuri odioase în cartiere de case.\nDacă am convinge câțiva dintre oamenii tăi buni să ne ajute (și să-i păcălim și pe o parte dintre pe cei răi), în 10–15 ani ai fi ravisantă: cu spirit tânăr, creativ, mai bogată și mai în putere decât oricând. Invidiată de prietenele tale din Europa și din lume.\nDar hai că mă iau cu vorba și te plictisesc.\nDă-le deci când poți scrisorile și apoi spune-mi cât de repede cum le-au primit. Sunt tare curios…\n(VA URMA)\n\nDin episodul viitor:\nDraga părinte,\nNu fi supărat pe copil atunci când în primii lui ani de viață nu reușește să facă ce n-ai putut tu să faci până acum și sperai să facă el în loc. Bucură-te când reușește ceva ce n-ai reușit tu, dar nu fi supărat când nu îi iese.\nNu te supăra când vine cu o notă proastă…"
  },
  {
    "objectID": "posts-2010s/69679683680.html",
    "href": "posts-2010s/69679683680.html",
    "title": "Prezentare despre management de proiect și tehnologie",
    "section": "",
    "text": "Aceastea sunt slide-urile pentru prezentarea pe care o voi ține azi la Business Days București, în cadrul panel-ului în care sunt invitat.\nlink direct\nSursele prezentării sunt de asemenea pe GitHub"
  },
  {
    "objectID": "posts-2010s/47638690504.html",
    "href": "posts-2010s/47638690504.html",
    "title": "Ogden Nash: Carnavalul Animalelor (trad.)",
    "section": "",
    "text": "Ogden Nash a scris versuri pentru a acompania excelenta suită a lui Saint-Saëns, “Carnavalul animalelor”. Mi-au plăcut atât de mult încât nu am putut să mă abțin să încerc să refac exercițiul (dificil după cum s-a dovedit) de a le traduce în românește.\nOriginalul în limba engleză. Plus o înregistrare din 1948, mai jos.\n\nIntroducere\nCamille Saint-Saëns\nSe chinuia intens\nCând oamenii-i spuneau\nSânt Sens.\nSpunea de fiecare om că e defect,\nCăci nu-i pronunță numele corect.\nDeci și-a întors, cu-n metronom și cu-n creion\nPentru a lăuda și ce nu este om.\nLiniște deci! Căci va începe fără lene,\nSalutul său la aripioare, blănuri și la pene.\nMarșul regal al Leului\nLeul e mare rege pe tot ce e sub soare,\nȘi soț bun de leoaică cu mare demitate.\nGazele și alte animale de mâncare\nÎi spun alteță, domn sau maiestate.\nMai sunt și unii ce-l plac atunci când rage,\nÎn jungla africană și stepa cea aparte,\nDar pe oriunde leul se retrage,\nAș prefera să fiu cât mai departe.\n(va urma)"
  },
  {
    "objectID": "posts-2010s/37898837423.html",
    "href": "posts-2010s/37898837423.html",
    "title": "Ziua națională. De la 10 la 1.",
    "section": "",
    "text": "(notițe en-passant)\n\nNu am mai văzut așa puhoi de oameni ieșind din metrou decât dimineața la 8 jumate la Pipera. Azi e la Aviatorilor. Înarmați cu steaguri merg la paradă.\nPrimul reprezentant al statului pe care îl văd este un polițist care se grăbește cu un saxofon spre Herăstrău.\nUn muzicant ambulant cânta Deșteaptă-te Române la o vioară scârțâitoare și dezacordată. Pe gratis. Lângă el stă o femeie pe la 40 de ani cu față de sud-americancă incașă, într-o ie până sub genunchi.\nJandarmii arată chiar bine. Au uniformele perfecte și șepcile puse frumos pe cap. Pe lângă ei trece o negresă spre Arcul de Triumf vorbind tare cu accent american.\nPe difuzoarele montate pe stâlpi au pus populară: Să se-audă’n Chișinău că acolo-i neam de-al meu, Să se-audă’n București, Românie să trăiești.\nDaria și Rareș sun noii Marii și Ioni ai României. Pe jumătate din copii pare să-i cheme așa.\nParada începe. Primele trei straturi de oameni sunt lung și compact lipite de gard. În spatele lor, cei 40 de centimetri rămași până la trotuar sunt disputați respectuos de cetățenii cu categoria 2 de enuziasm național.\nSunt priviți cu respect toți, dar aplauze și aprecieri pompierii, SMURD-iștii și cei care au câini pe blindate. Lumea exclamă și arată cu degetul când apar mașini de poliție Logan și Sandero 2.\nSunt oameni de toate felurile. Trece pe lângă mine un vlăjgan cu pălărie ca de Bob Marley. Fără rasta. Apoi doi țigănuși simpatici aleargă prin mulțime cu tricolor vopsit pe față.\nÎn paralel cu parada militară se desfășoară și una a DSLR-urilor, majoritatea Nikon.\n“Să învățați bine, da?” le spune un soldat unor copii cu care se conversează zâmbind, în timp ce ei îl privesc cu respect și cu gurile căscate. Dau din cap aprobator.\nÎn Piața Regelui, câțiva monarhiști se pozează micul mon . Sunt mai puțini decât cei care se uitau pe gardul ambasadei de vis-a-vis la poze cu “Rusia Azi”.\nSemafoarelele luminează netulburate pe Kiseleff. Copiii s-au suit pe blindatele care s-au oprit după paradă pentru a fi admirate. Puhoiul de lume curge pe lângă.\nÎnapoi în metrou, la Victoriei. Un grup de adolescenți întreabă “Ăsta merge la Unirii?”. Când aud că da, sar entuziaști în trenul plin de steaguri, panglicuțe, brioșe și chiar unghii tricolore.\nLa Unirii sus, un alt muzicant ambulant scârție zâmbind un fragment clasic, la doi metri de intrarea la Stradivarius.\nÎmi prind steagul de rucsac și pedalez spre muncă. Acum este rândul meu să fac paradă."
  },
  {
    "objectID": "posts-2010s/38057863174.html",
    "href": "posts-2010s/38057863174.html",
    "title": "(traducere) Monty Python, Dramaturg și clasa muncitoare",
    "section": "",
    "text": "An error occurred.\n\nTry watching this video on www.youtube.com, or enable JavaScript if it is disabled in your browser.\n\n\n\nO mamă casnică își șterge mâinle de șorț și poftește un tânăr cu costum în casă.\nMama Oh, tata… uite cine a venit să ne vadă… este Ken al nostru!\nTatăl (fără să ridice ochii) Ei da, era și timpul, dacă mă întrebi pe mine.\nKen Nu ești fericit că mă vezi, tată?\nMama (strângându-l de mână, încurajator) Bineînțeles că este fericit să te vadă, Ken, el…\nTata Gata, femeie, gata! Nu mai vorbi tu pentru mine, vorbesc io. (se uită fără încredere la Ken) O, dar ce costum ai, dom’le! Asta se poartă acum acolo la voi în Yorkshire?\nKen Este doar un costum normal, tată… este tot ceea ce am în afară de lucrurile obișnuite.\nTatăl întoarce privirea cu o expresie dezgustată\nMama Și, Ken, cum îți place jos în mină?\nKen Nu-i așa de rău, mamă… avem niște burghie noi cu plăcuțe de tungsten pentru operațiunile preliminare de extracție a cărbunelui.\nMama O, asta sună foarte interesant, dragul meu…\nTatăl Burghie cu tungsten! Ce dracu’ sunt alea burghie cu plăcuțe de tungsten?\nKen Este ceva ce se folosește în mineritul cărbunelui, tată.\nTatăl (imitând ironic) “Este ceva ce se folosește în mineritul cărbunelui, tată.” Ești plin de cuvinte sclifosite de când ai plecat din Londra.\nKen O, nu, nu asta din nou.\nMama (spre Ken) A avut o zi grea, dragule… noua sa piesă are mâine premiera la Teatrul Național.\nKen O ce bine!\nTatăl Bine! bine? Ce știi tu despre asta? Ce știi tu despre ce înseamnă să te trezești la cinci dimineața ca să zbori la Paris… pentru ca apoi la prânz să trebuiască să te întorci la teatrul Old Vic pentru o recepție la doisprezeze, trudind toată ziua în interviuri de presă și de televiziune și apoi să te întorci aici la zece, luptându-te cu problema unui homosexual nimfoman implicat în uciderea ritualică a unui cunoscut fotbalist scoțian. Asta înseamnă o zi plină fiule, și să nu uiți asta, auzi?!\nMama Nu striga la băiat, tata!\nTatăl Ă? Nu’ția fost suficient de bun Hampstead-ul?! [n.t. Un cartier influent al Londrei] .. A trebuit să te duci țopăind la Barnsley, tu și cu proetenii tăi mineri. (scuipă)\nKen Mineritul cărbunelui este un lucru minunat, tată, dar este ceva ce tu nu vei înțelege niciodată. Uită-te la tine doar!\nMama Oh, Ken! Fii Atent! Știi doar cum se face după câteva romane.\nTatăl Hai, băiete, zi. Zi totul! Ce ste greșit cu mine? Zi!\nKen Îți zic eu ce e rău cu tine. Capul îâi este plin cu romane și cu poezi și vii acasă în fiecare seară duhnind a Chateau La Tour…\nMama O, nu, nu fă asta!\nKen Și uite-te ce i-ai făcut mamei! Ai distrus-o cu întâlnirile cu staruri de film, cu participarea la premiere și cu organizarea atâtor dejunuri de gală…\nTatăl Nu este nimic greș’t cu dejunurile de gală, băiete! Am avut parte de mai multe gale decât ai avut tu prânzuri gătite!\nMama O, te rog!\nTatăl Aaaaaaaau! (își încleștează mâinile de durere și se așează punându-le între genunchi)\nMama O, nu!\nKen Ce este?!\nMama Este crampa scriitorului! [n.t. o boală a mușchilor mâinii și degetelor]\nKen Nu mi-ai zis niciodată despre asta… Mama Nu am vrut să-ți spunem, Kenny!\nTatăl Sunt în regulă femeie, doar scoate-l de aici odată!\nMama O, Ken! Ar fi bine să mergi… Ken Bine, plec.\nTatăl După tot ceea ce am făcut pentru el…\nKen (la ușă) Într-o zi ai să-ți dai seama că este mai mult în viața asta decât cultura. Este mizerie, și fum și o sudoare adevărată și cinstită!!\nTatăl Ieși afară! Ieși afară! IEȘI! …. Muncitor ce ești!\n(Ken pleacă. Liniște șocată. Tatăl merge la masă și scoate husa de pe mașina de scris)\nTatăl Știi, mamă, cred că aici e de o piesă… sună-l pe agent și dă-mi-l.\nMama Ăăă, cred că ai dreptate, Frank, ar putea exorima… ar pute exprima o temă vitală a epocii noastre…\nTatăl Ăhă.\n\nTraducere de: Cristian Dinu\nSursa în limba engleză: [The Complete Monty Python’s Flying Circus; All the Words Volume One] (http://www.amazon.com/dp/0679726470), pp. 22-23 Episod: Sezonul 1, Episodul 2"
  },
  {
    "objectID": "posts-2010s/48349861213.html",
    "href": "posts-2010s/48349861213.html",
    "title": "Cristian Dinu",
    "section": "",
    "text": "Steam Jet"
  },
  {
    "objectID": "posts-2010s/101415121238.html",
    "href": "posts-2010s/101415121238.html",
    "title": "Să votezi e responsabilitate. Să nu votezi e complicitate!",
    "section": "",
    "text": "Foto: Standul României la Târgul Internațional de Carte de la Frankfurt, cel mai mare din lume, în 2013 (înainte de scandalul în presă provocat de numai 2-3 voci) și în 2014 (după).\n\nÎncă îmi este greu să cred că lucrurile mici pot genera impact mare, deși am făcut sume și integrale la școală. Din când în când însă primesc o dovadă: contează. Dacă nimeni nu spunea nimic și nu face nimic, nu ai cum să te aștepți că lucrurile să se îmbunătățească.\nAnul trecut eu și încă cățiva am semnalat ceea ce s-a întâmplat la Frankfurt cu standul României. Ca urmare anul acesta lucrurile s-au schimbat. Dacă tăceam, era la fel.\nÎn 2014 am urmărit pas cu pas ceea ce face Ministerul Educației și, așa mici cum suntem, nu l-am lăsat să fure tot – am reușit să determinăm canu numai cei care erau planificați să iasă să poată să vândă manuale copiiilor noștri. E o victorie mică, incompletă, dar impactul ei este enorm. Dacă stăteam cuminți, așa cum am fost sfătuiți, copiii învățău de pe cele mai proaste manuale.\nDuminică merg să votez. Nu știu dacă Macovei va reuși să treacă în turul doi. Dar gândiți-vă în ce fel m-aș simți dacă ar pierde lupta fără ca eu să-i fi dat votul. Ar trebui să tac și să îndur cinci ani, pe bună dreptate.\nDuminică merg la vot și o votez pe Monica Luisa Macovei﻿! Pentru că de aici înainte vreau să mă lupt pentru România, nu împotriva oamenilor ei."
  },
  {
    "objectID": "posts-2010s/94074065213.html",
    "href": "posts-2010s/94074065213.html",
    "title": "Din nou la manualul unic - Incapacitatea și reaua-voinţă unui minister",
    "section": "",
    "text": "Pe scurt - licitația pentru manualele fizice și digitale a luat o turnură odioasă. Nu intru în prea multe detalii, pentru ca le-ați citit probabil deja în presă. Articolul HotNews (link-ul este la final) este relevant.\nTVR și Digi 24 au și ele reportaje speciale despre neregulile legate de achiziția manualelor pentru clasele I și a II-a. Este un subiect relevant nu numai pentru noi, ci pentru toți, pentru că miza este mult mai mare decât pare. Nu este o miză comercială, cum poate s-ar putea crede, valoarea totală a licitației este mai mică decât bugetul Bucureștiului pentru panseluțe și palmieri.\nSunt mai multe lucruri care depind de corectitudinea acestei achiziții:\n\nÎnvățătorii, părinții și copiii vor fi privați de posibilitatea de a alege. Adio manuale alternative.\nTot ei vor fi privați de manuale bune din punct de vedere al conținutului. Niciunul dintre motivele de descalificare nu a menționat calitatea conținutului; participanții au fost flit-uiți pe criterii ridicole și legate doar de aspecte non-funcționale ale manualelor digitale, fără măcar o urmă de analiză a conținutului. Oricât m-aș bucura că manualelor digitale li se dă așa importanță, să fim serioși – acestea sunt doar o curiozitate deocamdată, prea exotică pentru majoritate\nMoralul celor care produc manuale – dacă semnalul este că poți fi furat, că evaluarea nu se face corect, la anul nu mai investi nimeni într-un proiect pierzător. Fiecare dintre cei care au participat au investit cel puțin câteva zeci de mii de euro pentru a produce un astfel de manual.\n\nHotNews: Editorii cer anularea licitatiei pentru manualele digitale si sustin ca rezultatele sunt gresite / Care sunt firmele care au participat la licitatie si preturile manualelor\nDigi24: Scandal pe manualele școlare de la clasele I și a II-a. Editori: Câștigătorii licitației au avut prețuri de dumping\nTVR: Manuale digitale unice pentru clasele I şi a II-a. Licitaţia ar putea fi reluată"
  },
  {
    "objectID": "posts-2010s/47805900038.html",
    "href": "posts-2010s/47805900038.html",
    "title": "“În afară de sinucidere, nimic nu este regretabil…”",
    "section": "",
    "text": "sau Biblioteca Națională - Ziua doi\nAzi, la nouă și douăzeci dimineață, intru a doua zi consecutiv în lăcașul național al cuvântului scris, pe sub sprâncenele ridicate ale paznicilor care nu știau ce caut acolo fără treabă; îi ignor și merg aristocratic înainte. Pe hol se pune probabil de-o nuntă, pentru că multe mese rotunde sunt așezate într-o grilă aproape perfectă și sunt acoperite cu fețe albe și cu traverse de mătase galben-închisă. În afară de paznici și de maeștrii montatori nu mai e aproape nimeni prin preajmă.\nLa Informații, gol. La Garderobă, gol, dar zăresc acum un paralelipiped de hârtie pe care e scris că se se va deschide la 10. Ei, dar ce fac acum? Pentru că alarteieri nenea simpatic mi-a zis că n-am voie îmbrăcat [cu haine de stradă] în sala de lectură. Și nici cu rucsac. “Doar capul, caietul și laptopul”, atât. Fac un 360 și observ că la Permise venise cineva.\n– Bună dimineața, îi zic entuziast și zâmbind. Aș vrea să mă ajutați cu niște informații, pentru că sunt rătăcit pe aici.\n– Mereu trebuie să rătăciți înainte de a vă regăsi, îmi răspunde destul de serios.\nÎn mod normal aș fi reacționat măcar cu surprindere, dar culmea este că în interiorul Bibliotecii sensibilitatea la stimulii intelectuali scade serios, în loc să se ascută. O fi efectul mătasei artificiale de pe mese sau al marmurei strălucitoare de pe jos.\n– Puteți să bifați că ați reușit acest prim pas, îi zic. Însă sper să-mi scurtați timpul de regăsire cu câteva răspunsuri. Aș vrea să merg într-o sală de lectură, însă știu că nu mă lasă cu geantă și palton. Ori la garderobă acum nu este nimeni, se deschide abia în douăzeci și cinci de minute…\n– Nu este o problemă, pentru că și sălile de lectură se deschid tot la zece, îmi spune satisfăcut că a rezolvat această primă problemă.\n– Păi cum așa ?! Am înțeles că închideți la șase pentru că nu puteți mai târziu. Am fost dezolat când am aflat că nu pot să vin seara după muncă, dar am zis că vin dimineața înainte de a o începe. Ori nici asta nu pot să fac. Ce se întâmpă aici este regretabil!\n– În afară de sinucidere, nimic nu este regretabil, îmi spuse ridicând din umeri.\nDe data aceasta îl privesc cu mai multă atenție. Nu are ochii injectați, nu sunt roșii, e spălat și curat. Cheia răspunsurilor sale se află probabil ascunsă în niște sinapse atinse de în metafizică…\n[[MORE]]\n– Între opt și zece aveți acces la spațiile sociale, continuă.\nSpațiile sociale sunt de fapt niște holuri imense cu câteva mese (unele cu priză din fericire) și vitrine. Alarteieri era un cor de popi tineri care cânta dintre cele dumnezeiești, azi sunt bocăneli de asamblat o petrecere. Partea cu “spațiul” este deci perfect fundamentată, cea cu “social” însă nu-mi dau seama de la ce vine. Dar nici nu contează, pentru că sunt aici pentru a găsi spații ne-sociale, anti-sociale, chiar. Pentru social am cârciumi destule.\n– Bun, am înțeles, se deschid la ora 10, mă resemenez eu. Aș prefera să oferiți jumătate din ce aveți aici, dar la o oră la care să poată veni și lumea… După zece, cum urc la sălile de lectură?\n– Cu liftul.\n– Sigur, dar știți, am încercat două lifturi și fie nu se pot chema, fie acesta de la parter cu ușa deschisă nu răspunde la comenzile din cabină.\n– Nu merg.\n– Nu merg pentru că sunt defecte sau pentru că sunt dezactivate?\n– Puteți lua lifturi de la mezanin.\nNu mai continui. Mă duc să mă regăsesc la mezanin în liniște, în “Sala Cataloagelor” este o serie de calculatoare și de fișete pe hol, unde mă așez și simulez căutarea unei cărți. Mai am doar un sfert de oră de așteptare, în fond. La zece și trei minute cobor la garderobă. Doamnele au venit și beau cafeaua vorbind la telefon într-un colț mai îndepărtat. Nefiind încă haine pe umerașe le zăresc printre rânduri. Mă foiesc un pic, dar unghiul privirii lor spre ceașcă și spre interlocutoare nu le permite să mă vadă și ele pe mine. Așa că găsesc un pretext pentru a tuși. în câteva zeci de secunde vine o garderobistă simpatică care mă scapă de palton și de geantă.\nUrmătoarea oprire este la Informații, birou care se populase cu două doamne care împreună aveau binișor peste o sută de ani.\n– Aș vrea să merg la sala de lectură cu periodice vechi. Mă puteți îndruma ?\n– Pă-pă… păi… acolo trebuie să faceți o cerere…\nAmândouă au făcut ochii mari și par speriate; cred că am atins un subiect interzis. Mă uit dacă nu au apăsat cumva și vreun buton roșu sub masă.\n– Ah, dar azi nu am nevoie să fac cerere, le zic. Vreau doar să mă familiarizez cu ce este acolo și să mă bucur de câteva ziare și reviste vechi, oricare ar fi ele în rafturi. Am înțeles că este la etajul cinci.\n– La cinci, da.\n– Cum urc?\n– Sunt niște lifturi în față și apoi stânga.\nNu le găsesc. Sunt câteva lifturi, dar nu merg. Urc la mezanin, și mai dau de alte lifturi care nu merg, dar și de niște scări care nu sunt defecte. Urc vânjos până la 5, unde ajung într-un hol cu două coridoare, unul în stânga, altul în dreapta. Sunt niște panouri cu săli numite după scriitori, dar fără să spună și cu ce se ocupă. În dreapta văd un afiș cu stampe și cartografie, așa că o iau la stânga.\nMă bucur pentru o clipă, pentru că zăresc o sală de lectură cu ușa de sticlă, dar bucuria îmi trece, pentru că rafturile sunt goale, iar ușa încuiată. O cheamă Georges și nu mai știu cum. Se pare că azi nu am să mă bucur de în Contimporanul, la urma urmelor.\nUndeva pe culoar văd o doamnă pe la treizeci de ani cu un dosar de plastic în mână și pe care nu ezit să o întreb cum e cu presa veche și sala de lectură.\n– E pe aici pe undeva, nu știu exact, dar nu este nimeni, pentru că toți au fost chemați la o ședință.\nMai discutăm una alta și mă conduce la liftul de care știe sigur că merge; a venit cu el mai devreme. Îmi zice că le era mult mai bine înainte, în vechea clădire. Îi explic delicat că o biată clădire nu are cum să fie ea problema acestei grozăvii. Ne despărțim prietenește la parter, ea spre treburile sale, eu spre garderobă.\nIes pe ușa dinspre Victoria Socialismului, pardon Unirii. Pe celebrul A4 landscape lipit cu scoci în interiorul termopanului verzuliu și scump scrie într-adevăr programul: de la 8 în spațiile publice, de la 10 în sălile de lectură. Aha!\nLas în spate crima împotriva țării la care pare că nimeni nu este martor.\n\n\n\n\n\nimage\n\n\n\n\n\nimage\n\n\n\n\n\nimage\n\n\nCitește și continuarea: Trompeta Carpaților"
  },
  {
    "objectID": "posts-2010s/45199996863.html",
    "href": "posts-2010s/45199996863.html",
    "title": "La o generație distanță",
    "section": "",
    "text": "Statul mă vrea curat și legat emoțional de locul în care m-am născut, alfel nu îmi explic de ce o dată pe an găsește un pretext și mă trimite la Pitești după vreun cazier. Dacă vreau să-mi legalizez relația cu Bucureștiul, cel cu care am trăit consensual în ultimii cincisprezece ani, trebuie să schimb buletin, carnet, pașaport, actele constitutive la firme, datele de contact la bănci, burse, tot tacâmul. Tehnic, e mai ușor să mori și să te naști din nou.\nOcazia găsită de stat pentru a mă trimite în excursie este originală: trebuie să mă înscriu într-un registru al operatorilor intra-comunitari (nu sunt cei care sterilizează câinii, deși la asta m-am gândit prima oară). Prezența în registru este un privilegiu rezervat celor cu o puritate demonstrată de un cazier curat.\nCazierul se dă însă acolo unde ai buletinul. Unii zic că se dă și undeva pe Ștefan cel Mare, dar nu sunt siguri. Și cum am preferat să nu devin încă o bilă în pin-ball-ul administrativ al capitalei și m-am suit dimineață într-un autocar spre Pitești. La nouă plec de la Păcii și la 11:12 dimineața am nevinovăția certificată de Poliție. Simbolic, totul e scris pe o hârtie albă cu o stemă albastru deschis ca un cer în care stau îngerii. Rapiditatea obținerii hârtiei mi-a dat timp să văd și să simt un pic din oraș.\nCaut acum închisoarea lui Ierunca; n-am văzut-o niciodată, știu doar în mare zona pe unde era. N-o găsesc și de fapt nici nu știu dacă mai există. Căutarea însă dă un alt sens plimbării prin spatele blocurilor de pe Negru Vodă, mai ales că tocmai am terminat de citit un articol despre uciderea feroce a evreilor din Iași în 1941. Nu pot decât să mă gândesc că poate există o altă cauză reală a acceptării populare atât de facile a bolșevizării României. Aceea că nici înainte ca cizma roșie să ne calce țara lucrurile nu au fost mult diferite. Că, în afară de o tranziție ideologică serioasă lucrurile rele fuseseră pregătite și făcute de dinainte. Și că dimpotrivă schimbarea venea pentru inocenți în principal ca însoțită de speranță.\nÎn țara în care armata își pune cetățenii să își sape groapa deasupra căreia să-i împuște nu poți să ai pretenția ca la șase ani John Doe-ul carpatin să aibă conștiința anti-totalitarismului, democrației, toleranței sau a înțelegerii că diversitatea este motorul progresului. În ’41 “neconformii” etnici erau împușcați pe stradă, sau aruncați din tren. Cei norocoși erau doar deportați. Prim-miniștrii erau asasinați ceva mai elegant, în gară la Sinaia. Schimbarea a fost că '47-'63 neconformitatea să nu mai fie etnică, ci ideologică. Și “neconformii” să fie decimați mai discret, nu la vedere, în închisori și la Canal. Inclusiv cultul personalității a fost format cu grijă de dinainte. Doar destinația a fost înlocuită, precum un o bandă la magnetofon. Trăiască Regele Carol al II-lea, Trăiască Sima, Trăiască Antonescu, Trăiască Mihai I, Trăiască Petru Groza, Trăiască Pauker, Trăiască Dej, Trăiască Ceaușescu. Toate cu multe semne de exclamare și urale publice.\nTot ce mi se pare acum “revoltător” – Guvernul, taxele, mini-puci-ul PSD-ului, distrugerea ICR-ului – este clar incomparabil mai inofensiv, infinit mai puțin sălbatic decât ce au făcut unii dintre bunicii și străbunicii noștri. Din când în când este bine să mi se aducă aminte ce înseamnă de fapt răul, că acest rău este la depărtare de o generație. Un semnal de alarmă. Un calmant tulburător care resetează sistemul referențial al modului în care percep relația cu semenii și societatea lor.\nÎnsă nu și un pretext pentru a accepta ceea ce se întâmplă.\nE marți dimineață, afară e înnorat și încă destul de frig, nu chiar de palton. Mașinile merg fără grabă, vânzătoarele se uită gânditoare la infinit, pensionarii de pe strada Trandafirilor mă studiază circumspect și maidanezii își văd în liniște de ale lor. Piteștiul așeaptă răbdător primăvara."
  },
  {
    "objectID": "posts-2010s/107019418258.html",
    "href": "posts-2010s/107019418258.html",
    "title": "Feedback is fifty",
    "section": "",
    "text": "În ultimele săptămâni mi s-a accentuat o mică aversiune față de un obicei din ce în ce mai întâlnit: limba engleză amestecată în proporție serioasă cu cea română, în discuțiile între români.\nȘtiu că este un obicei de sute de ani; străbunicii își condimentau frazele cu franțuzismele vremii. Doar că a crescut alarmant procentul de cuvinte englezești din vocabularul de uz cotidian al celor cu care interacționez. Iar deranjul pe care îl simt nu vine de la patriotism, ci de la lipsa de igienă a acestor exprimări. Atunci când ai cuvinte perfect potrivite în limba proprie este nerezonabil și inacceptabil să folosești altceva în locul lor. Ca și cum ai pune asfalt printre piatră cubică.\nChiar și atunci când sunt cuvinte care nu au traducere directă în românește (“feedback”, “brainstorming” de exemplu), poți să găsești un echivalent care să păstreze curățenia și esteticul.\nSigur, țara și limba trebuie să accepte importuri chiar dacă nu exportă mare lucru. Așa crești, așa evoluezi. Dar simt că trebuie să înlocuiesc ceea ce este stricat sau nepotrivit, nu ceea ce este deja bun.\nÎmi place limba engleză; o vorbesc des și o voi vorbi și mai des. În afară de limbile artificiale, cred că este greu să găsești o limbă mai simplă și mai potrivită pentru a fi mediatorul de comunicare al unei planete în convergență. Mi se pare însă politicos să țin separate cele două limbi.\nAcest lucru în contrast cu neo-româna vorbită la mine pe insulă, unde lucrurile numai separate nu sunt. Iată o traducere a unui fragment din textul de mai sus în neo-românește, ca să mă înțelegeți mai bine:\nLately, mi se pare că s-a născut un trend de un-easiness în mine: e un mix nesănătos de engleză cu română. Este total uncool ce se întâmplă, if you know what I mean.\nE clar că poți să-ți spice-up limba cu cuvinte străine, străbunicii o făceau și ei. Franceza e too vintage, a fost între timp înlocuită de engleză. Doar că e strange cât de multe cuvinte englezești sun folosite daily. Sentimentul de dislike nu-l am de la patriotism, ci de la lipsa de igienă a acestor cuvinte și idioame. So, dacă am cuvinte echivalente în limba mea, e nerezonabil și hardly acceptabil să folosesc altceva în locul lor. If it ain’t broke, don’t fixit!\nSper că fac sens. Probabil majoritatea sunteți in-between, ca și mine. Doar sunteți pe insulă, vă uitați la seriale americane fără subtitrare, citiți Daily Mail, Ars Technica, New Yorker. Îmi mai scapă câte un “shit” și câte “un fuck” în afară de contexte profund românești cum ar fi condusul și ANAF-ul unde “futu-i” e de neînlocuit.\nNu încep o luptă; mi-ar plăcea doar ca cei care vorbesc cu mine să își arate respectul folosind limba fără petice.\nP.S. Pentru cei care nu au avut televiozoare, titlul este preluat din acest videoclip."
  },
  {
    "objectID": "posts-2010s/38057059146.html",
    "href": "posts-2010s/38057059146.html",
    "title": "Az a két hét váratlan módon gazdagították az életemet",
    "section": "",
    "text": "..adică “cele două săptămâni care mi-au îmbogățit neașteptat viața”.\nDespre cum i-am cunoscut pe secui la ei acasă și falsa ’problemă\" maghiară. Mai jos este un articol pe care l-am scris pentru revista Székaszó din Cârța, jud. Harghita, la sugestia doamnei Kelemen Erzsebet, căreia îi mulțumesc pentru sugestie și pentru ospitalitate. Traducerea în magihară este la sfârșitul textului.\n_________________________\nCele două săptămâni pe care mi le-am petrecut în Ciuc, la Cârța și la Dănești, mi-au îmbogățit viața într-un mod neașteptat: am plecat să îi învăț pe alții calculatoare, dar cred că de fapt eu am învățat de fapt foarte multe lucruri. Am simțit timpul petrecut acolo ca pe un fel de vacanță, pentru că oamenii și locurile au un spirit care m-au făcut să mă simt într-o altă lume.\nAcolo, “la țară” nu are semnificația obișnuită. La Cârța am coborât uimit din mașină într-un centru cu bancă, școală, biserică, terase și toate cele trebuincioase unei comunități active. Toate curate și proaspăt vopsite. La Dănești am descoperit un liceu care rivalizează ca aspect, istorie și nivel al învățăturii cu orice liceu de prestigiu dintr-o capitală de județ. De fapt, pe multe dintre aceste licee le depășește serios. Iar impresia pe care am avut-o alunecând pe gheața celui mai frumos patinoar pe care l-am văzut, cel din Cârța, este încă foarte puternică.\n\n\n\nEste clar că oamenii sunt foarte organizați, harnici și descurcăreți pentru a avea toate acestea într-un loc în care sunt numai câteva sute de familii, nu câteva zeci de mii precum în marile orașe.\nPrimul lucru pe care l-am apreciat a fost că oamenii sunt foarte gospodari și că au spirit antreprenorial care sunt ambele evidente chiar dacă observi numai cum arată casele și terenurile de lângă comună. Am fost frapat de asemenea că toți fac sport. Par născuți cu patinele deja în picioare, toți au crose și biciclete, iar majoritatea știe să schieze.\n\nApoi când a început cursul le-am regăsit perseverența și dorința de a învăța. A fost un curs de calculatoare și chiar dacă o bună parte dintre ei nu mai lucraseră înainte cu calculatorul, la sfârșitul săptămânii petrecute împreună erau capabili să îl folosească cu succes. Încă ținem legătura prin e-mail și rețele sociale pe Internet, ceea ce este remarcabil.\nPeste bariera de limbă am trecut mai ușor decât m-am așteptat. Fiecare a vorbit cât a putut din limba celuilalt. Eu cu cele patru cuvinte pe care le știam în maghiară atunci, ei cu multele cuvinte pe care le știau în românește. Ezitările lor de a vorbi în limba română mi-am dat seama că se datorează numai modestiei, ei crezând că fac greșeli sau nu îi ințelegem. În realitate, cei mai mulți se descurcă foarte bine – putem să comunicăm atât profesional (la curs) cât și personal (în pauze sau la masă). După 10 zile petrecute între secui am ajuns să știu destule cuvinte de conversație și cam toate cuvintele din meniurile programelor de calculator. Încă mă laud la București cu ceea ce am învățat în Ciuc.\nNu am venit în Harghita cu prejudecăți, ci cu un soi de vină. În fapt, am așteptat niște ani pentru a putea vedea de aproape așa zisa “problemă maghiară” a României. Am crescut într-un Pitești mono-cultural, dar foarte activ și agresiv în această privință. Chiar copil fiind, îmi dădeam seama că tot ceea ce mi se spunea nu avea nicio bază reală. Știam că ce se spunea erau numai invenții manipulatoare sau bravadă a unor teribliști care nu aveau ce povesti în rest. Aflam de la televizorul local sau din spatele blocului că “Dacă ceri o pâine în Harghita și vorbești în românește… nu o primești!”. Din fericire, acești români au dispărut sau au tăcut de atunci din anii 90 și până acum. Dar curiozitatea mi-a rămas.\nIar ceea ce am găsit în Harghita în această iarnă mi-a depășit orice așteptare. În sensul bun. Am primit, cu amabilitate, nu numai cea mai bună pâine, cerută pe românește bineînțeles, ci și poate cea mai bună mâncare din Balcani. Sunt bucuros că secuii își păstreză limba, cultura și modul general de a fi, și eu am încercat să asimilez cât am putut în puținul timp pe care l-am petrecut împreună. Dorința cea mai mare cu care am rămas este să mă reîntorc pentru a retrăi acele experiențe și a învăța și alte lucruri noi.\nRecunosc, am dorit să aflu și invers, care este părerea secuilor despre români, devenind probabil enervant de insistent în a îi întreba ce cred ei despre situația lor în România. Oamenii se uitau mirați la mine, uimiți că îi intreb despre ceva ce ei nu percepeau că ar fi o problemă.\nDeși am discutat cu câteva zeci de oameni, nu am întâlnit opinii radicale. Părerea majorității a fost că “Nu contează ce naționalitate ai, trebuie să fii un bun gospodar și totul e bine dacă muncești și ai bun simț. În plus dacă țării îi merge bine ne va merge și nouă. Trebuie să muncim cu toții, nu să inventăm probleme”. Au perfectă dreptate; după cele două săptămâni în Harghita m-am convins că avem mai multe lucruri în comun decât diferențe, iar aceste diferențele ne fac viața mai frumoasă și mai interesantă. Este un privilegiu să trăim împreună.\n\nAz a két hét, amit Csíkkarcfalván és Csíkdánfalván töltöttem váratlan módon\ngazdagították az életemet. A célom az volt, hogy számítógép kezelést tanítsak a tanfolyamra\njelentkezőknek, de úgy gondolom, hogy igazából én gazdagodtam. Az ott töltött idő\nvakációnak tűnt, mert az emberek és a helyek sajátos szellemmel rendelkeznek, ezért egy más\nvilágban találtam magam.\nOtt „a falun” megnevezésnek merőben más az értelme. Karcfalván csodálkozva szálltam ki\naz autóból egy olyan központban, ahol bank, iskola, templom, vendéglő és minden egyéb\nmegtalálható, ami egy aktív közösség működéséhez szükséges. Minden tiszta és frissen\nmeszelt. Dánfalván egy olyan líceumot találtam, amely külsőségeiben, történelmében és\naz oktatás színvonalát tekintve is felveheti a versenyt bármely elismert megyeközpontban\nlévő líceummal, esetleg felül is múlja azokat. Még mindig felejthetetlen élmény számomra\nfelidézni a karcfalvi jégpályán eltöltött perceket, egyik legszebb pálya, ahol eddig\nmegfordultam.\nAz is nyilvánvalóvá vált számomra, hogy az itteni emberek nagyon szervezettek,\nszorgalmasok és talpraesettek és ezt az is bizonyítja, hogy mindent meg lehet találni egy olyan\nhelyen, ahol csak néhány száz család él és nem tízezrek, mint a nagyvárosokban.\nAz első dolog, amit értékeltem az emberek jó gazdák, vállalkozó szelleműek, ezt bizonyítja a\nrendes házak és község melletti területek állapota is.\nMeglepődtem, hogy itt mindenki sportol. Úgy tűnik mintha a lábukon korcsolyával jöttek\nvolna a világra a gyerekek, mindenkinek van hokibotja és biciklije, a többség még síelni is\ntud.\nAmikor elkezdődött a tanfolyam újra felfedeztem a komolyságot és a tanulni akarás\nvágyát. Ez egy számítógép kezelői tanfolyam volt és annak ellenére, hogy a résztvevők egy\nrésze nem dolgozott még soha számítógépen, az együtt töltött hét végén már képesek voltak\nsikeresen használni azt. Még most is tartjuk e-mailen és a társasági oldalakon a kapcsolatot,\namely figyelemre méltó. A nyelvi akadályokon könnyebben átléptem, mint azt otthon\nelképzeltem. Mindenki beszélt amennyit tudott a másik nyelvén: én a négy magyar szóval,\namit akkor tanultam, ők a sokkal, amit románul tudtak. Azt is észrevettem, hogy tétováznak\nmegszólalni román nyelven, amely csak a szerénységüknek tudható be, ugyanis azt hiszik,\nhogy hibáznak vagy nem értjük meg. Igazából a legtöbben nagyon jól boldogulnak- úgy\nszakmai, mint személyes dolgokról tudtunk beszélni.\nA székelyek körében töltött tíz nap alatt elég sok köznyelvi szót megtanultam és szinte\nminden számítógépes programhoz kapcsolódó kifejezést is elsajátítottam. Még most is\ndicsekszem a Csíkban tanultakkal Bukarestben.\nNem előítéletekkel jöttem Hargita megyébe, hanem kíváncsisággal. Igazából jó\nnéhány évet vártam arra, hogy az úgymond Románia „magyar problémáját” közelről\nmegismerjem. Én egy homogén kultúrájú Pitești-en nőttem fel, amely mint olyan nagyon\naktív és agresszív volt ebből a szempontból de gyermekfejjel már észrevettem, hogy nem volt\nvalóságalapja annak, amit mondtak.Tudtam, hogy amit állítottak csak befolyásoló kitaláció,\nvagy néhány különcködő kijelentései voltak, akiknek nem volt egyéb mesélnivalójuk. A helyi\ntelevízióból vagy a tömbház hátánál hallottam, hogy: „ha egy kenyeret románul kérsz Hargita\nmegyében… nem fogod megkapni!” Szerencsére ezek a románok eltűntek vagy elhallgattak a\n90-es évektől egészen napjainkig, de kíváncsiságom megmaradt.\nÉs amit ezen a télen találtam Hargita megyében minden várakozásom felülmúlta, a szó\nlegszorosabb értelemében. Szívélyes kiszolgálással megkaptam nemcsak a legjobb kenyeret,\ntermészetesen románul kérve, hanem talán a legfinomabb ételt is, mely vetekedhet a Balkán\nlegjobb ételével. Örülök annak, hogy a székelyek megtartják nyelvüket, kultúrájukat és hogy\nléteznek. Én is megpróbáltam beleolvadni ebbe a világba, amennyire csak tudtam azon kevés\nidő alatt, amit velük együtt töltöttem. Legfőbb vágyam, hogy újra visszatérjek ismét átéljem\nazokat a tapasztalatokat és új dolgokat is megtanulhassak.\nBeismerem, szerettem volna megtudni a dolgok fordítottját is, vajon mi a véleményük\na székelyeknek a románokról és lehet hogy idegesítően tolakodó voltam, amikor\nmegkérdeztem, hogy mit gondolnak ők saját helyzetükről Romániában. Az emberek\ncsodálkozva néztek rám, meglepődtek azon, hogy olyat kérdezek, amit ők nem problémaként\nfognak fel. Annak ellenére, hogy több tíz emberrel beszélgettem, nem találkoztam szélsőséges\nvéleményekkel. A többség véleménye az volt, hogy „Nem számít hogy milyen nemzetiségű\nvagy, jó gazda kell legyél, és minden jól alakul, ha dolgozol és jóérzésű vagy.\nÉs ha az országnak jól megy, nekünk is jól fog menni. Mindannyiunknak dolgoznunk kell\nés nem problémákat kitalálni.” Teljes mértékben igazuk van a Hargita megyében töltött két\nhét után meggyőződtem, arról hogy sokkal több közös dolog van bennünk, mint különbség,\nés ezek a különbségek teszik szebbé, érdekesebbé az életünket. Egy kiváltság, hogy együtt\nélhetünk. Minden jót kívánok!\nCristian Dinu*\n*Cristian Dinu a IRT (Institutul Român de Training) munkatársa, aki a tél folyamán\nszámítógépkezelői tanfolyamot tartott munkanélküliek, nyugdíjasok részére Dánfalván\nill. Karcfalván a CADI – által szervezett képzésen. Levélben kerestük meg kérdéseinkkel,\nmelyekre a fentiekkel válaszolt. Az eredeti szöveget Bíró Katalin ültette át magyar nyelvre.\nK.E."
  },
  {
    "objectID": "posts-2010s/62841554898.html",
    "href": "posts-2010s/62841554898.html",
    "title": "Suceava",
    "section": "",
    "text": "Biserica Sf. Dumitru\n\n\n\nÎn prima zi de octombrie, pe când Bucureștiul este o mică Veneție și Brașovul se pregătește parcă să-l primească pe Moș Crăciun, Suceava ignoră chinurile vremii și pare să le dea oamenilor măcar încă o zi de răgaz.\nAici, în cartierul din spatele bulevardelor miroase a toamnă, a struguri și a foc de lemne. Aerul este rece, ceea ce face amorțeala orașului să pară firească. Pe strada Arcașilor casele sunt frumoase, grădinile îngrijite și oamenii își fac vizite senini, cu buchete de flori în mână.\nAm ocolit special străzile principale, pentru a scăpa de acel amestec al arhitecturii blocatare târziu-comunistă cu arhitectura post-decembristă de termopan albastru încadrat de marmură murdară în forme geometrice fără sens și cumplit de dureroase pentru ochi. Între cele două identități ce însoțesc majoritatea orașelor acestei părți de lume, în Suceava se află însă multe biserici. Oriunde întorci privirea este o câte una: pe deal, lângă deal, mai pe deal și pe celălalt deal, dese precum castelele pe Valea Loarei sau ca zgârie norii din Manhattan.\nȘi da, sunt și aici zgârie-nori, tot sub formă de biserică; am trecut mai devreme pe lângă unul, mai înalt decât Biserica Neagră sau decât Notre Dame. Nu știu ce hram poartă (la propriu) dar sigur cineva a avut nevoie să arate că poate. Îmi este greu să înțeleg de ce în acest secol se construiesc încă temple și, dacă tot se construiesc, de ce sunt atât de mari. Ortodoxia pe care aceste creații o reprezintă se auto-caracterizează folosind cuvinte precum umilință și smerenie, pe care în niciun caz nu le regăsesc într-o astfel de megalomanie de prost gust. Din fericire, pare singura exagerare a acestui oraș.\nÎn centru, parcarea subterană este gata și lumea se bucură de spațiul de deasupra, chiar dacă nu cu prea mult entuziasm. Viața culturală pare și ea destul de activă. Pereții au afișele obișnuite – Beligan cu Egoistul, Bădăranii, Tudor Gheorghe și Lacul Lebedelor – dar și câteva evenimente proprii: Zilele George Enescu (afișul este pe strada Ciprian Porumbescu, deh), deschise în Suceava de Filartmonica din Botoșani, condusă de domnul Ilarion Popescu-Galați.\nOrașul mi-a prilejuit și alte momente plăcut-hazlii: după ce am trecut de cabinetul doamnei stomatolog Hău, am trecut pe lângă un loc în care se vindeau gogoși clătite, apoi am ajuns într-o biserică foarte frumoasă, ce în interior avea mochetă roșie cu fleur-de-lis. Fără a fi expert în semiotică, simt că ceva este în neregulă cu floarea de crin într-o biserică ortodoxă. Poate e în regulă totuși, dat fiind că se calcă pe ea.\nLa câteva zeci de metri de biserică este un bloc aparent normal, până observi că la parter se află Asociația Cavalerilor Cruciați. Perete în perete cu un outlet care vinde sutiene.\nO iau agale spre hotel, printre afișele cu poesis popularum ale unei bănci: “La început de an școlar, primești un ghiozdan ștrengar”. Ajung lângă prefectură unde primesc un “Crai nou” cântat de clopoțele nevăzute și o cotesc apoi pritre blocuri unde mai găsesc o nestemată, despre care aflu (thanks, Google Maps) că este Hanul Domnesc. Gardul este dintr-un zid gros de jumătate de metru, dar are niște deschideri în care sunt încastrate bare de fier forjat. Îmi lipesc nasul de una dintre ele ca să nu le mai văd pe cele dimprejur și admir cu poftă clădirea ce pare proaspăt renovată.\nÎn sfârșit, trec strada și ajung în hotel, cu un sentiment vinovat că aici e așa de bine și ceilalți se chinuie în zăpadă și ploaie. Din fericire scap repede de vină, când îmi dau seama că doamna cameristă a uitat geamul deschis și în cameră sunt grade fix câte afară, cam șase-șapte. Urmând credincios legile termodinamicii, caloriferul are și el, resemnat, aceeași temperatură.\nÎnchid geamul la timp, pentru că afară începe să plouă. Acum e perfect, suntem cu toții la fel.\n* * *\nAlbumul foto al plimbării, se găsește pe Flikr"
  },
  {
    "objectID": "posts-2010s/47858698252.html",
    "href": "posts-2010s/47858698252.html",
    "title": "Cristian Dinu",
    "section": "",
    "text": "' .Vedere din bibliotecă .\n;"
  },
  {
    "objectID": "posts-2010s/69786543369.html",
    "href": "posts-2010s/69786543369.html",
    "title": "Slide-urile pentru atelierul de marketing online @ Exec-Edu",
    "section": "",
    "text": "link direct\nSursele prezentării sunt de asemenea pe GitHub"
  },
  {
    "objectID": "posts-2010s/38068500445.html",
    "href": "posts-2010s/38068500445.html",
    "title": "Cristian Dinu",
    "section": "",
    "text": "Când l-am văzut, mi-a crescut pulsul, mi s-a îndesit respirația și am simțit repede cum mi s-au dilatat pupilele.\nEl. Da, el este logo-ul care mi-a tulburat simțirile și care însoțește comunicarea participării României la Salonul de Carte de la Paris din 2013. România este țară invitată, sau mă rog, țăran invitat, dacă este să mă iau după cum este țesut scrisul acolo.\nPlopul printre ale cărui crengi curajoase se întrezărește o casă mândră, modernă, protejată perfect de două cărți nu este decât reflexia sufletului meu românesc. E o imagine potrivită și le comunică elitelor culturale europene vizitatoare ale Salonului că suntem și noi o nație care se pricepe la tehnologii de vârf, care crează și consumă artă contemporană și modernitate. Că suntem umăr la umăr și cot la cot cu ei la construcția unei Europe care să reziste. Construcție care evident se face cu sapa.\nMă văd deja vesel verificând la Otopeni papornița în măsurătorul de bagaje, iar la Charles de Gaule declarând la vamă gâscanul viu de sub braț ca fiind prânzul. Le voi promite ficatul, dacă nu mă lasă să trec, chiar dacă este ne-engorjat.\n“La Roumanie se livre”, mes amis.\nÎn-cărțeștete, Românie, halal să-ți fie!"
  },
  {
    "objectID": "posts/2025-06-26-green-transition/index.html",
    "href": "posts/2025-06-26-green-transition/index.html",
    "title": "The Green Transition Should Not Be About Sacrifice",
    "section": "",
    "text": "I was in the audience at the Energy Tech Summit1, where I heard the boss of Octopus2 challenging the dominant narrative that the path to decarbonisation must be one of “sacrifice.”\nInstead, he argued, the transition should make life better for people.\nInitially, I thought it was just rhetoric, because in my mind, reform requires sacrifice. But then I realised this might actually be a valid idea.\nFor example, Octopus has an initiative called “Zero Bills”3 – guaranteeing no energy bills for homes equipped with solar and batteries. Sure, if you pay for solar panels, a battery and a heat pump4 anyway, you could get a better deal if you manage everything yourself, by timing your electricity use and selling the excess back to the grid.\nBut that takes knowledge and effort. In exchange for giving up some control and opportunity, you get peace of mind, which is, indeed, invaluable.\nOctopus is also experimenting with using electric cars as “batteries on wheels”, based on the new Vehicle to Grid (aka V2G)5 set of technologies. Because it helps increase the grid’s flexibility, Octopus offers a cheap-ish leasing option for a V2G-capable vehicle. Thumbs up for that, too – despite some worrying but understandable geostrategic options.\nIt’s great to send the message that Net Zero means abundance, not austerity – and that sustainability and quality of life aren’t mutually exclusive. That message is becoming less and less wishful thinking – and it can genuinely become a reality."
  },
  {
    "objectID": "posts/index.html",
    "href": "posts/index.html",
    "title": "Articles",
    "section": "",
    "text": "From Bitcoin to AI: 9 of My Predictions That Aged Badly (and a Few That Didn’t)\n\n\nI’ve made tech predictions that soared and others that crashed: from laughing at Bitcoin to betting on Linux. Turns out I’m sometimes good at spotting solid tech, bad at predicting people. My next bet? Generative AI + Model Context Protocol will redefine software.\n\n\n\n\n\nJul 29, 2025\n\n\n\n\n\n\n\n\n\n\n\n\nDashed — Writing Like a Machine\n\n\n\n\n\n\n\n\nJul 23, 2025\n\n\n\n\n\n\n\n\n\n\n\n\nPower Shift: From Passive Consumers to Grid Players\n\n\nEnergy flexibility means the ability to adjust power generation and demand, so that they match exactly. It’s going to be a big topic in the following years, and it is very likely to impact our comfort, our wallets, but also our climate.\n\n\n\n\n\nJul 22, 2025\n\n\n\n\n\n\n\n\n\n\n\n\nAI: Our Chilling and Thrilling Child\n\n\nInsights from Stephen Fry and Yuval Noah Harari at the Octopus Energy Tech Summit on AI as humanity’s child\n\n\n\n\n\nJun 28, 2025\n\n\n\n\n\n\n\n\n\n\n\n\nLight Under Fire: Energy Lessons from Ukraine\n\n\nHow Ukraine maintained their power grid through three winters of attacks and the strategic advantages of renewable energy\n\n\n\n\n\nJun 27, 2025\n\n\n\n\n\n\n\n\n\n\n\n\nThe Green Transition Should Not Be About Sacrifice\n\n\nInsights from Octopus Energy on making decarbonisation about abundance and better quality of life, not sacrifice\n\n\n\n\n\nJun 26, 2025\n\n\n\n\n\n\n\n\n\n\n\n\nRSECon25: Beyond Traditional Apps with LLMs\n\n\nMy accepted talk for RSECon25 on how Large Language Models might replace traditional app interfaces through conversational agents\n\n\n\n\n\nJun 20, 2025\n\n\n\n\n\n\n\n\n\n\n\n\nWhat I Am Doing Lately: EDOL and Energy Research\n\n\nLeading the development of EDOL (Energy Demand Observatory and Laboratory) to understand home energy use patterns\n\n\n\n\n\nJan 15, 2025\n\n\n\n\n\nNo matching items"
  },
  {
    "objectID": "posts/2025-06-20-rsecon/index.html",
    "href": "posts/2025-06-20-rsecon/index.html",
    "title": "RSECon25: Beyond Traditional Apps with LLMs",
    "section": "",
    "text": "My talk just got accepted for RSECon251 in September! I’m going to share how Large Language Models (LLMs) might just ditch the need for traditional “apps” and programs.\nMost software still talks in buttons, charts, forms, pop-ups. But what if you could skip them entirely and get your data or perform actions the way you talk to a person?\nIn the walkthrough, I’ll show how LLMs (like ChatGPT) can become your front-end, powered by a new thing called the Model Context Protocol (MCP)2. It lets you plug in real-time, structured data directly into a conversational agent.\nI’ll demo how to build an MCP server, show what works (and what doesn’t), and share patterns I’ve seen when replacing traditional apps with this approach.\n🗓 9 to 11 September 2025\n📍 University of Warwick\n🎤 RSECon25 – Ninth Annual Conference for Research Software Engineering"
  },
  {
    "objectID": "posts/2025-07-power-shift/index.html",
    "href": "posts/2025-07-power-shift/index.html",
    "title": "Power Shift: From Passive Consumers to Grid Players",
    "section": "",
    "text": "Energy flexibility means the ability to adjust power generation and demand, so that they match exactly.\nIt is going to be a big topic in the following years, and it is very likely to impact our comfort, our wallets, but also our climate."
  },
  {
    "objectID": "posts/2025-07-power-shift/index.html#grids-balancing-act",
    "href": "posts/2025-07-power-shift/index.html#grids-balancing-act",
    "title": "Power Shift: From Passive Consumers to Grid Players",
    "section": "Grid’s balancing act",
    "text": "Grid’s balancing act\nThe electricity we use has been produced less than few seconds ago by Sun’s light hitting some panels, steam from natural gas being burned and boiling water, wind blowing some propellers. Electricity is not like petrol – there are no tanks to store it.\nRenewables are cheap, sustainable, but inconsistent: sun doesn’t shine at night, wind doesn’t always blows the way we want it. Demand for electricity is not constant, either: hot days require more AC, 6pm is when everyone wants to cook their diner in the oven.\nYet we always need to match it with production, every millisecond.\n\n\n\nThe delicate balance between electricity generation and consumption"
  },
  {
    "objectID": "posts/2025-07-power-shift/index.html#an-invisible-miracle",
    "href": "posts/2025-07-power-shift/index.html#an-invisible-miracle",
    "title": "Power Shift: From Passive Consumers to Grid Players",
    "section": "An invisible miracle",
    "text": "An invisible miracle\nWe don’t think about it, but it is a real miracle that every time we press that switch, the light turns on.\nThe energy industry has been always struggling to match demand and production. But now it’s even harder: in the past if the demand was up, you put some more coal on the fire, but now you can’t ask the Sun to shine brighter at 7pm in December.\nIf you need to match them, there are really two ways to do it: One is to have some storage that you fill up when you have some surplus and use it later. The other one is to convince consumers to change their behaviour to match your production profile."
  },
  {
    "objectID": "posts/2025-07-power-shift/index.html#solution-a-grid-scale-storage-and-its-hurdles",
    "href": "posts/2025-07-power-shift/index.html#solution-a-grid-scale-storage-and-its-hurdles",
    "title": "Power Shift: From Passive Consumers to Grid Players",
    "section": "Solution A: grid-scale storage and its hurdles",
    "text": "Solution A: grid-scale storage and its hurdles\nThe first one, energy storage, is hard. Electricity can be used to charge batteries when the sun is shining and discharge them when we’re back and cook our dinners. But batteries are expensive; very expensive. Scientists and engineers try to work around this with storing electricity as other forms of energy – thermal (by melting salt), mechanical (spinning heavy flywheels), or gravitational (pumping water uphill).\nA more efficient way to do this efficiently is to repurpose some batteries that are generally used for something else to bridge the gap in between the sunny afternoon and the evening need for electricity."
  },
  {
    "objectID": "posts/2025-07-power-shift/index.html#vehicle-to-grid-a-powerful-untapped-resource",
    "href": "posts/2025-07-power-shift/index.html#vehicle-to-grid-a-powerful-untapped-resource",
    "title": "Power Shift: From Passive Consumers to Grid Players",
    "section": "Vehicle to grid, a powerful untapped resource",
    "text": "Vehicle to grid, a powerful untapped resource\nWe have these batteries in the increasing fleet of electric vehicles. The concept is called Vehicle to Grid (V2G). V2G allows electric vehicles to not only draw power from the grid but also send electricity back, helping to stabilise the grid and potentially providing financial benefits to owners. Your car might “buy” electricity, store it for a few hours at noon and “sell” back it for a profit in the evening.\nThey don’t look like much, but car batteries are quite mighty – they store 40-80 kWh of energy. The average electricity use for a household is about 10 kWh per day. So a full charge can cover the needs for up to a week, if you don’t drive too much.\nDon’t get too excited; not all the electric cars have V2G capabilities. In fact, most of them don’t, including the new ones, notably Teslas. I hope those rumours that Teslas do have the equipment, but it is disabled by software is true, because this would mean it’s feasible to be done with very low cost.\nI am cautiously optimistic and excited about this, because I think it is a great way to save millions of tons of emissions every year. I hope it will be another reason for some to renew their car with an electric one. And, this one is already happening, will encourage innovative financial models for green energy. E.g. Octopus Energy offered a “cheaper than the usual” EV leasing that offers the car for rent plus free charging at home if you keep your car plugged in for 12 hours a day 20 days a month. Opportunities are limitless.\nI am concerned as I don’t know if V2G doesn’t accelerate battery degradation, with significant environmental and economic consequences, but Octopus betting on it is a good sign."
  },
  {
    "objectID": "posts/2025-07-power-shift/index.html#societal-and-political-impact",
    "href": "posts/2025-07-power-shift/index.html#societal-and-political-impact",
    "title": "Power Shift: From Passive Consumers to Grid Players",
    "section": "Societal and Political Impact",
    "text": "Societal and Political Impact\nThere is also the geopolitical impact of becoming dependent on Chinese technology. Not only that China is the main provider of critical minerals, but they are also way ahead of the West in regard to manufacturing of batteries, which could prove a serios supply chain vulnerability for the West.\nChina currently dominates the processing of critical minerals and the manufacturing of batteries. This creates a significant supply chain vulnerability for the West.\nThere is also the social impact of this transition that I still cannot understand. It is a capital intensive one, and it is very likely to profit the rich much more than it profits the poor. It’s not Marxism; it’s mathematics. If the government doesn’t get involved, and the political climate is very much against regulations at the moment, we might see an energy feudalism becoming reality.\n\n\n\nAbstract representation of energy flexibility concepts"
  },
  {
    "objectID": "posts/2025-07-power-shift/index.html#solution-2-shifting-demand-and-dynamic-pricing",
    "href": "posts/2025-07-power-shift/index.html#solution-2-shifting-demand-and-dynamic-pricing",
    "title": "Power Shift: From Passive Consumers to Grid Players",
    "section": "Solution 2: Shifting demand and dynamic pricing",
    "text": "Solution 2: Shifting demand and dynamic pricing\nThis one, means convincing people and industry to use more energy when it’s available/clean and refrain from it at the other times.\nShifting demand, is difficult too. There are both technical and social challenges. I can charge the car at anytime, I can potentially pre-warm the house in January at noon, but I cannot program the washing machine to do a load 1pm to 3pm, because by the time I am home my clean t-shirts would stink. I don’t want to shower at 2 am, either. So there are some limits on how much I can shift.\nOne of the immediate effects that we’ll probably see is that the price we pay for a kilowatt hour will change every second. Very expensive at 6pm and close to free in July at 2pm.\nSounds confusing, irritating? In a way it is. But just like the airplane tickets, it might allow some inventive ways to save. It will create a market for storing cheap electricity and selling it at a profit. You and your neighbours might decide to get a battery together, or change the boiler for a heat pump to get free air condition in the hottest days."
  },
  {
    "objectID": "posts/2025-07-power-shift/index.html#sources-resources",
    "href": "posts/2025-07-power-shift/index.html#sources-resources",
    "title": "Power Shift: From Passive Consumers to Grid Players",
    "section": "Sources / resources",
    "text": "Sources / resources\n\nThe great balancing act: what it takes to keep the power grid stable\nCongress Must Address China’s Dominance in Critical Minerals, May 4, 2023\nTesla quietly adds bidirectional charging capability for game-changing new features\nCarbon Intensity API\n\n Illustrations with AI; Gemini 2.5 Pro and Canva.\nPrompts used: “generate an image to illustrate the follwing article ; Illustrative, not informational, a very abstract [pasted content]” and “another one, landscape-oriented image with shapes and colors suggesting energy flexibility.”\nCanva: Generate a stylized, abstract illustration for a LinkedIn article about energy flexibility. Depict the delicate balance between electricity generation and consumption using vibrant, contrasting colors and dynamic shapes. The image should convey the concepts of real-time matching, intermittent renewable energy sources (solar and wind represented symbolically), large-scale energy storage (perhaps as interconnected nodes or flowing energy streams), and Vehicle-to-Grid technology (subtle suggestion of electric vehicles interacting with a power grid). Focus on conveying abstract ideas of flow, connection, and dynamic equilibrium, avoiding literal representations of technology. Employ a modern, minimalist aesthetic with a clean, professional feel suitable for LinkedIn. Use a high-resolution format. \n\nOriginally published on LinkedIn"
  },
  {
    "objectID": "posts/2025-06-28-chilling-thrilling/index.html",
    "href": "posts/2025-06-28-chilling-thrilling/index.html",
    "title": "AI: Our Chilling and Thrilling Child",
    "section": "",
    "text": "Without a doubt, Stephen Fry1 and Yuval Noah Harari2 talking to each other was my highlight at the Octopus Energy Tech Summit3.\nParaphrasing: Like a JCB digger, these machines – AI – are here to augment what we do. We don’t understand what they do, but that’s the idea: if we knew precisely what they’re going to do, there wouldn’t be any “intelligence” involved; they’d revert to mere, “simple” machines.\nUnderstood in depth or not, AI is the “child” of humanity. And like children, they do what they see you doing–not what you tell them to do. You lie, they lie; you cheat, they cheat. And we humans are training it on human knowledge. So the AI is bound to cheat, lie, blackmail, use violence.\nAnother issue they mentioned is that AI is brought to us by the same villains that brought us social media. And AI is trained and educated in a world that has the highest lack of trust in history.\nThe next Stephen Fry quote is approximate: “We can’t swim in UK rivers because they are polluted with sewage. Our children will ‘swim’ in a cultural river that is polluted with internet sewage.”\nThe final thought, from Fry, was brilliant: don’t concentrate on how efficient you are, because the AI will soon be much more efficient than you. Concentrate on how much of a human being you are–on how you can enlighten a room, on how you make others happy; which is the opposite of what we are told to do.\nI hope I’ll get to see the recording, to get the quotes straight.\nThey finished with these two words: “Thrilling” and “Chilling”4. It is exactly what I feel about it."
  },
  {
    "objectID": "index.html",
    "href": "index.html",
    "title": "Cristian Dinu",
    "section": "",
    "text": "LinkedIn\n  \n  \n    \n     UCL\n  \n  \n    \n     Book a meeting"
  },
  {
    "objectID": "index.html#latest",
    "href": "index.html#latest",
    "title": "Cristian Dinu",
    "section": "Latest",
    "text": "Latest"
  }
]